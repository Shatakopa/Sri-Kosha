{
    "filename": "Pārameśvara-15.txt",
    "content": "śrīḥ |\n\npañcadaśo'dhyāyaḥ |\n\nsanaka |\nsvayaṃ vyaktavimānasya prādurbhāvaprasaṅgataḥ |\npratiṣṭhā sūcitā brahnan vistareṇādya me vada || 1 ||\n \nśāṇ‍ḍilya |\nśrūyatāmabhidhāsyāmi yadarthaṃ coditastvayā |\npauṣkarākhye mahāśāstre proktā bhagavatā svayam || 2 ||\n \npratiṣṭhā vāsudevena pauṣkarasya mahātmanā |\nsuvistareṇa sarvatra prakīrṇā bahudhā sthitā || 3 ||\n \nsarvatra sāramuddhṛtya tatprasādādvadāmi te |\nādyavedodbhavairdivyaiḥ sākṣāt sadbrahnavācakaiḥ || 4 ||\n \nmantrairbalādikairyoktā pratiṣṭhā tatpadapradā |\nsiddhāntoktena mantreṇa sāṅgenaiva balādikaiḥ || 5 ||\n \nsthāpanā yā tu sā proktā bhogamokṣaphalapradā |\nsāṅgena mūlamantreṇa jñānadhyānānvitena ca || 6 ||\n \npratiṣṭhā vihitā brahnan mantrasiddhiphalapradā |\nekāyanākhyavedoktairmantrairanyaistrayīmayaiḥ || 7 ||\n \nsiddhāntoktena mantreṇa sāṅgena kriyate ca yā |\nsā sārdhamaihikairbhogai raṇimādiphalapradā || 8 ||\n \ndivyairbalādikairmantraiḥ saha cānyaistrayīmayaiḥ |\nsa tu ṣāḍguṇyaphaladā saha sajñaphalairbhavet || 9 ||\n \nsaha ṛksāmapūrvaistu mantraiḥ svavyāptisaṃyutaiḥ |\nsāṅgena mūlamantreṇa sthāpanā yā mahāmate || 10 ||\n \nsā sarvabhogadā cānte tathā mantraphalapradā |\nkevalaiḥ śrutimantraistu yathāvasaralakṣaṇaiḥ || 11 ||\n \ndhāraṇā bhagavadadhyānamantranyāsena vai saha |\ndeśikendreṇa yā kāryā bhaktānāṃ parameśvare || 12 ||\n \nsāmānyā sā parijñeyā yajñavat sarva bhogadā |\nkālakramādakāmānāṃ sarvāḥ paraphalapradāḥ || 13 ||\n \niti mantravibhedena saptadhā parikīrtitā |\ndvijendro bhagavadyājī tadbhaktastanmanāḥ sadā || 14 ||\n \nnirdvandvo nityasattvastho dviṣaṭkādhyātmacintakaḥ |\nvettā yo vyūhapūrvasya vyaktasya paramātmanaḥ || 15 ||\n \nbalādidivyamantreṣu yasya niṣṭā parā sthitā |\nsanyāsaṃ karmaṇāṃ yastu karotyadhyakṣataḥ kramāt || 16 ||\n \nnityasiddhe tadākāre tatparatve ca sarvadā |\nyasyāsti saktirhṛdaye tasyāsau sannidhiṃ bhajet || 17 ||\n \nmantrarūpī jagannāthaḥ paramātmācyutaḥ prabhuḥ |\natastena pratiṣṭhānaṃ kṛtaṃ mukhyādhikāriṇā || 18 ||\n \nviddhi tanmukhyakalpaṃ tu pratiṣṭhoktaphalapradam |\nprāk trayīdharmaniṣṭho yaḥ prāptadīkṣo jitendriyaḥ || 19 ||\n \nmantrajñaḥ karmakuśalaḥ pañcarātrārthatatvavit |\nsthāpanaṃ yat kṛtaṃ tena hyanukalpaṃ ca viddhi tat || 20 ||\n \nparātparasvarūpasya parasya caturātmanaḥ |\nśāntoditādivyūhānāṃ keśavādyakhilasya ca || 21 ||\n \ntathā vibhavamūrtīnāmekākārasvarūpiṇaḥ |\ntathā ca sarvajagatāmekabījātmakasya ca || 22 ||\n \nsadoditasvarūpasya vāsudevasya vai vibhoḥ |\ntrayāṇāmacyutādīnāṃ tadbhedānāṃ tathaiva ca || 23 ||\n \nśāntoditasvarūpasya parasya caturātmanaḥ |\nyā tu sandhānarūpā sā pratiṣṭheti prakīrtitā || 24 ||\n \npīṭhabrahnaśilājñānastambasya caturātmanaḥ |\ncaturdigvīkṣamāṇasya yā tu sandhānalakṣaṇā || 25 ||\n \nboddhavyā supratiṣṭhā ca digvyūhaparipūrikā |\ndhṛtiśaktiḥ svarūpeṇa tvamūrtenāvyayātmanā || 26 ||\n \nsthitaye prakriyārthaṃ ca brahnapāṣāṇatāṃ gatā |\nsarvabrahnaśilāniṣṭhamākṣiterdvijasattama || 27 ||\n \nvyāptamāmūlataścaiva tenāmūrtena vai purā |\ndravyamūrtiramūrtā ca gṛhītā stambalakṣaṇā || 28 ||\n \nanugrahārthaṃ varṇānāṃ sthityarthaṃ dikkramasya ca |\nadhordhvābhyāṃ vibhāgārthaṃ siddhaye punareva hi || 29 ||\n \ntātvasya viśavpīṭhasya jaḍatvavinivṛttaye |\nsamyak saṃvittilābhārthaṃ tatvānāṃ bhinnarūpiṇām || 30 ||\n \nyuktiḥ parigṛhītā ca cāturātmyaikalakṣaṇā |\nekasyācyutabījasya bhinneṣu prativastuṣu || 31 ||\n \nsaṃsthi sthitiracchinnā sā pratiṣṭhānta eva hi |\njñānastambāvibhaktānāmeteṣāṃ caturātmanām || 32 ||\n \ncaturdigvīkṣamāṇānāṃ sthāpanā yā samīritā |\nekadigvīkṣitānāṃ ca sthāpitānāṃ ca paṅktitaḥ || 33 ||\n \nsā ca pratiṣṭhā vijñeyā pūrvavaddvijasattama |\nbhinnānāṃ vyūhamūrtīnāṃ keśavādyakhilasya ca || 34 ||\n \nprādurbhāvasamūhasya dvyādikasya ca yaddvija |\nekasmin viśvapīṭhe tu sthitirekasya cecchayā || 35 ||\n \npratiṣṭhākhyaṃ viśeṣaṃ tu sthāpanaṃ samudāhṛtam |\ncicchakteranuviddhaṃ ca avyaktaṃ tatvavigraham || 36 ||\n \ndivyamūrtau calākhye tu nityamekātmatādhiyā |\nbimbasaṃskārakāle tu adhivāsābhidhe dvija || 37 ||\n \nacalatvena sanmantraiścalabhāvena vā punaḥ |\nsāṅgaṃ salāñchanaṃ caiva kāmāccābhimatāttu vai || 38 ||\n \nārādhanārthaṃ hṛdayānnyastaṃ taddhṛdaye punaḥ |\nsamāharet kṛtārthatvānnityaṃ kālāntareṇa vā || 39 ||\n \nsubodhapariṇāmena satvenā'nirmalena ca |\nkālasattā iyattākhyā paricchedavaśāt smṛtā || 40 ||\n \ntamā sthāpanasaṃsthaṃ ca viśeṣaṃ samudīritam |\nsaṃpanne brahnapāṣāṇasaṃskāre paiṭhike'pi ca || 41 ||\n \nudvartanābhyañjanena mṛdbhūtīrgomayādinā |\nśilpidoṣopaśamane snānamātre kṛte sati || 42 ||\n \nniṣpanne netradāne tu snāne saṃpādite pare |\nutthāpya mūrtipādyaistu guruṇā vahubhirbalāt || 43 ||\n \nniveśanamamantraṃ yadvidhivat sāmprataṃ kṛtam |\ntṛtīyaṃ vajralepena nityamekātmatā dvija || 44 ||\n \nprāpte lagnodaye mantranyāsamāraṇāttu vai |\ncicchakteranusandhānāt tat sthitasthāpanaṃ tathā || 45 ||\n \nprāsādāntarabhittīnāṃ likhitaṃ vāmbarādike |\nsiddhyarthaṃ sādhakendraistu siddhikālāvadhiṃ tu vai || 46 ||\n \ncarabimbasya yanmantranyāsaṃ vai sāsanasya ca |\nnityamārādhanārthaṃ tu karmārcāyāmapi dvija || 47 ||\n \ntadapi pracalākhyaṃ tu sthitasthāpanameva ca |\nkṣmābhaṅgairjalapūrvaistu doṣairyā cātidūṣitā || 48 ||\n \nuddhṛtya yojitānyatra sthāne tu śubhalakṣaṇe |\nsamyak saṃsthāpanādbhūyaḥ saṃsthāpana mudāhṛtam || 49 ||\n \nvidyutprapātapūrvaistu doṣairyā cātidūṣitā |\ntadutthāne kṛte śaśvannirdoṣe cāsane sati || 50 ||\n \ntatsamā lakṣaṇāḍhyā ca pratimādyā mahāmate |\nanyasmin vā nave pīṭhe vidhivat pariyojitā || 51 ||\n \nboddhavyaṃ tadviśeṣaṃ ca sthāpanotthāpanaṃ tu vai |\nādimūrtyādibhedena calācalavibhāgataḥ || 52 ||\n \npratiṣṭhādiviśeṣāstu aṣṭadhā parikīrtitāḥ |\nādimūrtyādimūrtīnāṃ bhogaparyaṅkaśāyinām || 53 ||\n \nyā tu pīṭhe muniśreṣṭha vidhivat pariyojanā |\nsaṃsthāpanā ca vijñeyā tathā cā'sthāpanā || 54 ||\n \nāsīnānāṃ sthitānāṃ tu sthāpanā samudīritā |bhavet |\nprasthāpanā suparṇasthamūrtīnāṃ parikīrtitā || 55 ||\n \nśayanādivibhedena caturdhā parikīrtitā |\nbhūyaśca dvividhaṃ viddhi beraikatvabahutvataḥ || 56 ||\n \nśilayā maṇinā vāpi lauhairvāpi kṛtā tu yā |\nnityādisakalasnānaviṣayā rahitā sadā || 57 ||\n \nkarmārcayāpi devībhiḥ sthitāpyāsīnatāṃ gatā |\nsthāpyate kevalā mūrtiḥ ekaberaṃ tu viddhi tat || 58 ||\n \nmṛddārujaṃ tu yadbimbaṃ karmārcādisamanvitam |\nnityādisarvasnānārthaṃ śaktibhiḥ sahitaṃ na vā || 59 ||\n \nmaṇivajrādiśailotthaṃ nimittasnapanakṣamam |\nsadā tu nityasnānārthaṃ karmārcāsahitaṃ tu yat || 60 ||\n \nbṛhadbimbaṃ tu lakṣmyādisahitaṃ rahitaṃ tu vā |\nnityanaimittikādyuktasakalasnapanakṣamam || 61 ||\n \nlakṣmyādibhiḥ samopetaṃ yadbimbaṃ śaktibhiḥ sadā |\ntadetattrividhaṃ viddhi bahuberaṃ mahāmate || 62 ||\n \nyattu citramayaṃ bimbaṃ bhittikāṣṭhāmbarāśrayam |\nkarmabimbasamopetaṃ nityādisnānakarmaṇi || 63 ||\n \nyaccāpi mṛṇmayaṃ bimbaṃ trividhaṃ cāpi citrajam |\nnityanaimittikasnāne darpaṇādisamanvitam || 64 ||\n \nkarmabimbānvaye yogyaṃ vibhavecchānusārataḥ |\netaccaturvidhaṃ viddhi bahuberaviśeṣakam || 65 ||\n \nbahuberaṃ yathāyogaṃ sthitamāsīnameva vā |\nśayānaṃ yānagaṃ vāpi bhavedicchānurūpataḥ || 66 ||\n \nbahuberādibhedāstu pañcadhā parikīrtitāḥ |\nanyāni karmabimbāni yātrābimbapurassaram || 67 ||\n \ntattatkarmaviśeṣārthaṃ bahuberaikabairayoḥ |\ndvayośca kalpanīyāni vibhavasyānurūpataḥ || 68 ||\n \nsādhāraṃ sarvamūrtīnāṃ prati ṣṭhānakramaṃ śrṛṇu |\nyathoktalakṣaṇopetaṃ prāsāda bimbasaṃyutam || 69 ||\n \nyathābhimatadigvaktraṃ niścayīkṛtya vai purā |\nbhūbhāge sati vai kuryāttadagre yāgamaṇḍapam || 70 ||\n \ndiktraye tadabhāvāttu tadabhāvādvidikṣu vā |\nyathābhimatadeśeṣu saumyayāmyadigāyatam || 71 ||\n \nānuguṇya'yaśuddhaṃ ca śubhaṃ nirbādhamucchritam |\ntripañcāśatkarāyāmaṃ ṣoḍaśāṅgulasaṃmitam || 72 ||\n \ndvisaptakaravistāraṃ vibhavecchānusārataḥ |\nhastadvādaśavistīrṇaṃ ṣaṭcatvāriṃśadāyatam || 73 ||\n \ndvicatuṣkāṅgulairyuktamaṣṭatriṃśatkarāyatam |\nvistṛtaṃ daśabhirhastairathavā dvijasattama || 74 ||\n \ncatustriṃśatkaraṃ sārdhamāyāmaṃ navavistṛtam |\ndviraṣṭāṅgulasaṃyuktaṃ triṃśatkarasamāyatam || 75 ||\n \nvistṛtaṃ cāṣṭabhirhastairevaṃ pañcavidhaṃ bhavet |\nsaptaṣaṭpañcahastaṃ ca tathā sārdhaṃ catuṣkaram || 76 ||\n \ncaturhastaṃ bhavet pīṭhaṃ kramānmaṇḍapapañcake |\nmaṇḍape maṇḍape kuryāt pārthivaṃ pīṭhapañcakam || 77 ||\n \nsvavistṛteḥ ṣaṃḍaśena sarveṣāṃ parivarjya ca |\nantarālāni viprendra taducchrāyamathācaret || 78 ||\n \ncaturviṃśatimāṃśena svena svena mahāmate |\nśiṣṭhaṃ ca parito vīthiḥ syādebāṃ pīṭhakalpanā || 79 ||\n \ntadvistārocchritāṃstambhān sthāpayet koṇadeśataḥ |\ntanmānena samāropyāḥ stambhānāṃ śirasopari || 80 ||\n \nracanārahitāścānye daṇḍāstiryakprasāritāḥ |\nsarvaṃ sthalāṃgaṇaṃ brahnan caturdiktoraṇānvitam || 81 ||\n \npīṭhāt tṛtīyabhāgena vistṛtaṃ toraṇaṃ bhavet |\nvistārāt triguṇenaiva sarveṣāmunnatiḥ smṛtā || 82 ||\n \nsacakragaruḍāḥ sarve tricatuḥpañcasaṃkhyayā |\nsvāntarālapramāṇena sastambhāstoraṇākhilāḥ || 83 ||\n \nviniveśyāḥ kṣitau khātvā sarve caiva sulakṣaṇāḥ |\ncaturaśrāstvadhobhāge tvaṣṭāśrā madhyabhāgataḥ || 84 ||\n \nvartulāścordhvabhāgāśca samāṃśena vibhājitāḥ |\nkṛtvaivaṃ bhagavadyāgamaṇḍapaṃ sarvakarmaṇaām || 85 ||\n \nudagdikpīṭhataścordhve dhiṣṇyaṃ kuryāt kajāṅkitam |\nvartulaṃ caturaśraṃ tu prakāśākhyaṃ sulakṣaṇam || 86 ||\n \nśaṅkhacakragadāpajhairaṅkitaṃ mekhalāvanau |\ndravyāṇāmadhivāsārthaṃ tatsamīpasthitaṃ tu yat || 87 ||\n \nmadhyame maṇḍalaṃ pīṭhe mantrāstrakalaśārcanam |\ncaturthaṃ snānakumbhānāṃ soṣadhīnāṃ niveśane || 88 ||\n \ntasminnanyatra śayanaṃ pañcamaṃ snapanāsanam |\nbhadrapīṭhasamāyuktaṃ snānadravyasamanvitam || 89 ||\n \npūritaṃ vālukābhiśca kartavyaṃ tu dvijā'thavā |\nsadvāraṃ sagavākṣaṃ ca sakavāṭaṃ hi sārgalam || 90 ||\n \nkṛtvaivamadhivāsārthaṃ prākāraṃ sālayaṃ mahat |\nprāsādakṣetramānaṃ tu santyajya paritastataḥ || 91 ||\n \nsamekhalaṃ sapīṭhaṃ tu dikṣu kuṇḍāṣṭakaṃ likhet |\nanukalpe tu vā kuryāt prācyāṃ diṅbhaṇḍapādbahiḥ || 92 ||\n \ntatpāścātye tu vā bhāge sapīṭhāḥ sahatoraṇāḥ |\nsastaṃbhā vā pṛthakpīṭhā viviktāśca parasparam || 93 ||\n \ncāturātmyādidevānāṃ brahnan sthāpanakarmaṇi |\nsaṃsthitiṃ śrṛṇu kuṇḍānāṃ vividhāṃ digvidikṣu ca || 94 ||\n \nmahāvibhavasaubhāgya āyurārogyavṛddhaye |\nsiddhaye sarvakarmāṇāṃ vighnānāṃ vinivṛttaye || 95 ||\n \nvyatyayādaphalaṃ viddhi muktaye samatānagha |\ngadādvandvadvayopetaṃ prāgdikturyāśrameva vā || 96 ||\n \ncakraṃ dakṣiṇadigvipra śaṅkhaṃ pratyakpradeśataḥ |\npajhamuttaradigbhāge yathābhimatapallavam || 97 ||\n \nāgneyyāṃ tu samāpādya kuṇḍamaśvatthapatravat |\nvimuktakamalaṃ kuryāt trikoṇaṃ pūrvavattataḥ || 98 ||\n \nhomārthaṃ yā tu dikkuṇḍamaṣṭāśraṃ vāyave pade |\ndhiṣṇyaṃ śrīvatsasaṃjñaṃ tat ardhendusadṛśākṛti || 99 ||\n \naiśānyāṃ tu samālikhya lakṣaṇenopalakṣitam |\nato'paraṃ sanniveśamekāgramavadhāraya || 100 ||\n \ndhiṣṇyaṃ pūrvapade vṛttamāgneyyāṃ kaustubhākṛti |\ncakraṃ dakṣiṇādigbhāge śārṅgākāraṃ tu yātudik || 101 ||\n \nāpyāṃ gadākṛtiṃ prāgvanmālākhyaṃ vāyave pade |\nudagdikkamalākāraṃ śrīvatsākāramīśadik || 102 ||\n \nvistāraṃ śama mānaṃ tu sarveṣāṃ vihitaṃ tu vai |\ndvādaśāṃśaṃ parityajya oṣṭhārthaṃ ca tato bahiḥ || 103 ||\n \nsusamaṃ mekhalābandhaṃ kuryāt tadvistṛteḥ samam |\nśama dvayaṃ bhavet sarvaṃ yathā mekhalayā saha || 104 ||\n \nmadhyadeśe tu vṛttaṃ ca turyāśraṃ vā sulakṣaṇam |\nprāsādakṣetrabhūmervai tamevaiśapade bahiḥ || 105 ||\n \nsaṃpādyamānaṃ yuktaṃ vā tarpaṇe sarvakarmaṇām |\nvāstvaṅgavibudhānāṃ ca lokeśānāṃ mahāmate || 106 ||\n \nvighneśadvārapālānāṃ kṣetreśasya tathā kṣiteḥ |\nkṛtvaivaṃ bhūṣayet prāgvat sakuṇḍaṃ yāgamaṇḍapam || 107 ||\n \ncaturaśraṃ caturdvāraṃ darbhamālāntarīkṛtam |\nanyatra tadalābhe tu yathābhimatadiṅmukham || 108 ||\n \ncaturdaśakarāccaiva yāvattriṃśatkarāvadhi |\nṣaṭkarāntaṃ punastasmādbimbamānavyapekṣayā || 109 ||\n \nkāryā madhye sthalā teṣāṃ dvisaptāṃśaistato'ṣṭabhiḥ |\nsamantabhadrā suślakṣṇā citā pkeṣṭakādibhiḥ || 110 ||\n \ntālonnataiḥ samārabhya sāmānye'smin hi karmaṇi |\nunnatāṅgulavṛddhyā tu nīcā taddhrāsataḥ kramāt || 111 ||\n \ndvitriraṣṭāṃśakairmadhye sarvāsāṃ maṇḍalaṃ bhavet |\ncaturaśraṃ caturdvāraṃ cakrāmburuhabhūṣitam || 112 ||\n \ndakṣiṇe śayanaṃ saumye kuṇḍaṃ agnestu pūrvavat |\nsamekhalaṃ dvihastaṃ ca cakrapajhāṅkitaṃ śubham || 113 ||\n \ntadadhaścaturaśraṃ prāk gadāmekhalikānvitam |\ntathā dakṣiṇadigbhāge kuryādvai cakracihnitam || 114 ||\n \nvartulaṃ paścime saumye kamalāṅkaṃ manoharam |\nśaṅkhāṅkaṃ sarvakoṇeṣu mānameṣāṃ yathordhvage || 115 ||\n \nsarve daśāntahastānāṃ caturṇāmekamekhalā |\nmaṇḍapānāṃ tu kintvatra ūrdhvagaṃ sarvamekhalam || 116 ||\n \ntato'dhaḥ saṃsthitāḥ sarve ekakuṇḍāstu maṇḍapāḥ |\nteṣāṃ samekhalaṃ cādye dvāviṃśatyaṅgulaṃ bhavet || 117 ||\n \nhrāsādaṅgulayugmasya yāvadvai ṣoḍaśāṅgulam |\nsyāt ṣaṭkare gṛhe kuṇ‍ḍaṃ kuryādvai vā mekhalādhikā || 118 ||\n \naṣṭahastocchritaṃ pūrvaṃ tatordhakaravardhitam |\ntrayodaśakarādīnāṃ caturṇāṃ hrāsayet tataḥ || 119 ||\n \naṣṭakaṃ tvaṅgulānāṃ tu saptapañcacatuḥkramāt |\nna hrāsaḥ ṣaṭkarāntānāṃ nyūnānāmucchriterbhavet || 120 ||\n \nevaṃ snānagṛhāṇāṃ tu vistāraśconnataiḥ saha |\nkintu vai vālukāpīṭhairmadhyataścopaśobhitaḥ || 121 ||\n \ndvicaturbhirdvihastāṃśairvistṛtāḥ prāgvadunnatāḥ |\nsnānīyā agragohādvā diktraye'bhimeta śubhe || 122 ||\n \nardhamānasamaṃ mukhyāt supīṭhaṃ śayanānvitam |\ndṛgdānabhavanaṃ kuryānmaṅgalyakalaśaiḥ saha || 123 ||\n \nsarveṣāṃ karmabhūbhāgaṃ koṇastambhairvibhūṣitam |\nsunetrairveṣṭitaṃ kuryāccakrādyaiḥ pūrvavadyutam || 124 ||\n \nsusthiraṃ dṛḍhapādaṃ ca snānāmbhograhaṇakṣamam |\nardhena vālukāpīṭhāddīrghamādyakrameṇa tu || 125 ||\n \nvardhitaṃ cārdhahastena hrāsitaṃ caturaṅgulaiḥ |\nsvadairghyādardhavistīrṇaṃ kṛtvaivaṃ sapraṇālakam || 126 ||\n \ntena tadvālukāpīṭhaṃ bhūṣayenmadhyagena tu |\nyāgāgārasya vai dikṣu dvārārthaṃ tatra cāntare || 127 ||\n \nśamārdhaṃ vṛddhiyogena hrāso'nyatra kalādikaḥ |\ntoraṇāni bahiḥ kuryāddṛḍhaiḥ kāṣṭhaiḥ supūjitaiḥ || 128 ||\n \npañcahastāni cārdhena vardhitāni kareṇa tu |\nna hrāsamācarettepāmanyatra karaṇe sati || 129 ||\n \ndaśamāt pañcahastānāmṛte bhūmau praveśayet |\nśamārdhaṃ vardhitānāṃ ca dve dve saṃvardhayet kale || 130 ||\n \ndairghyāt praveśaśiṣṭāttu tribhāgena tadantaram |\nsarvaṃ cakradhvajaṃ kāryaṃ vastrasraṅbhañjarīyutam || 131 ||\n \nsudhādyairvarṇakaiḥ pītaiścandanādyaistu lepitam |\nbhinnāṅgametadakhilaṃ yathaikasmin hi yujyate || 132 ||\n \nkarma yāgagṛhe śaśvadvibhūtervāvanervinā |\npañcatriṃśatkaraṃ kṣetraṃ svaturyāṃśena vistṛtam || 133 ||\n \ntanmadhye tu caturhastaṃ cā'pādyaṃ sthalasaptakam |\nsthalānāṃ vyavadhānaṃ tu kuryādvai tālasaṃmitam || 134 ||\n \nekāpāyena vai kuryādvihastāntasthalāṅgaṇam |\nkrameṇāṣṭāṅgulānmānādvyaṅgulaṃ dvyaṅgulaṃ vinā || 135 ||\n \nsthalānāṃ saṃkaṭānāṃ ca vyavadhānaṃ dvigolakam |\nevameva samucchrāyaḥ sarvāsāṃ parikīrtitaḥ || 136 ||\n \nparito vihitaṃ vīthermānamatra svapīṭhajam |\nevaṃ vā saṅkaṭe kuryādādyoktānmaṇḍapadvayāt || 137 ||\n \nmadhye maṇḍalapīṭhaṃ tu tasya dakṣiṇadigbhavet |\nsamīpe śayanaṃ sthānakumbhānāṃ sthāpanāyanam || 138 ||\n \nevaṃ hi vāmanikaṭe bhogānāṃ mantratarpaṇam |\nṛgyajuḥ sāmapūrvāṇāṃ śrutīnāṃ havanaṃ pare || 139 ||\n \ndṛgdānaśayanaṃ sthāne hyanyasmin śayane hitam |\nvyavasāyārthasampattī deśakālau tu tajjñatām || 140 ||\n \njñātvā samācaret sarvaṃ na nyūnaṃ nādhikaṃ tu vā |\nyadyuktamaviruddhaṃ ca vyāpakaṃ samprayojanam || 141 ||\n \ntattadabhyūhya sarvatra kuryāllobhadhiyā vinā |\nyato yathoktaṃ devānāṃ niṣpadyati hi vā na vā || 142 ||\n \nato yathoktena vinā nāvasīdati buddhimān |\nyathoktakaraṇe cchidrapūraṇaṃ paramaṃ smṛtam || 143 ||\n \nbhāvabhaktisametaṃ ca śraddhāpūtaṃ puroditam |\nprāsādasyāṣṭadigvyoma mūrtipānāṃ yathoditam || 144 ||\n \nsthaṇḍileṣvatha kuṇḍeṣu tādarthyenāthavā svayam |\nsvakuṇḍe havanaṃ kuryāccaturvedamatho'pare || 145 ||\n \nsamastaṃ mūrtipīyaṃ vā svayameva samācaret |\nsāmagrīvirahādyogyamūrtipānāmabhāvataḥ || 146 ||\n \nevaṃ tvabhinava kṛtvā yāgārthaṃ maṇḍapaṃ dvija |\npūrvoditairalaṅkārairalaṃkṛtya pṛthagvidhaiḥ || 147 ||\n \nsitaraktādibhedena prāgādau tu dhvajāṣṭakam |\nniveśya madhye vedyāṃ tu punarapyayavattathā || 148 ||\n \nyāgamaṇḍapanirmāṇe bhūyo vidhyantaraṃ śrṛṇu |\nprāgvā hyudagvā prāsādāt triṃśaddhastairdvijāyatam || 149 ||\n \ndvyadhikairmaṇḍapaṃ kuryādanyad dvādaśabhiḥ karaiḥ |\nsyāt turyaśrāyataṃ madhye vedīnāṃ tatra pañcakam || 150 ||\n \nparitaḥ pañcahastaṃ ca haste haste'nrīkṛtam |\npradakṣiṇagaṇopetaṃ vitānādyairvibhūṣitam || 151 ||\n \nvedyāmuttaradiksthāyāṃ kuryāt kuṇḍaṃ salakṣaṇam |\nhomopakaraṇaṃ sarvaṃ tatropari niveśya ca || 152 ||\n \ntatoparāyāṃ vedyāṃ tu netre unmīlayeddvija |\nmaṇḍalaṃ madhyamāyāṃ tu vedyāmapyekapaṅkajam || 153 ||\n \nprastārya citraṃ śayanaṃ caturthyāṃ munisattama |\nsnānakarma tataḥ kuryāt pañcamāyāṃ tu dakṣiṇe || 154 ||\n \nmaṇḍapasya caturdikṣu kuryāt kuṇḍacatuṣṭayam |\nprāsādasyāpi paritaḥ kuryāt kuṇḍacatuṣṭayam || 155 ||\n \ntadarthān sarvasaṃbhārān saṃbhṛtya susamāhitaḥ |\ndine karmadināt pūrve saptame pañcabhe'pi vā || 156 ||\n \naṅkurānarpayitvā tu tataḥ karma samārabhet |\npradhānadivasāt pūrvadine deśikasattamaḥ || 157 ||\n \nsnātaḥ śuklāmbaraḥ sragvī kṛtanyāsaḥ suśāntadhīḥ |\nkṛtāhniko'dhivāsārthaṃ sarvālaṅkārabhūṣitaḥ || 158 ||\n \nsarvasādhanasaṃyuktaṃ tvarghyapādyasamanvitam |\nmaṅgalyakumbhamādāya dhyāyamāno'cyutaṃ hṛdi || 159 ||\n \nsaha caikāyanairvipraiḥ sadāgamaparāyaṇaiḥ |\ntathā ṛṅbhayapūrvaistu āmūlādbhagavanmayaiḥ || 160 ||\n \nbherīpaṭahavāditraśaṅkhaśabdādikaiḥ saha |\nṛgyajussāmapūrvaiśca praśastāḥ saṃpaṭhan śrutīḥ || 161 ||\n \ndvārapālārcanaṃ kṛtvā yāgāgāraṃ praviśya ca |\nsaṃsmṛtya svāsane vyāptimarcayitvopaviśya ca || 162 ||\n \nmadhyapīṭhasamīpe tu prāṅmukhaḥ paścime pade |\nagre maṅgalyakalaśamādhārasyopari nyaset || 163 ||\n \nviprān ṛṅbhayapūrvāṃśca upaveśya ca pūrvavat |\npūrvoktastvadhikairyukto dravyairdravyagaṇaḥ śubhaḥ || 164 ||\n \nyaśca yatropayogyastu tatra taṃ saṃpraveśayet |\nmantrāṇāmupadeṣṭā cāpyanukūlo mahāmatiḥ || 165 ||\n \nyoktavyaḥ karmadakṣastu sarveṣvavasareṣu ca |\ndakṣiṇe hyātmano vipra ekacittaḥ samāhitaḥ || 166 ||\n \nsvayaṃ vastvanusandhāya havanārcanakarmaṇām |\nāste hyutpattipūrvāṇāṃ nyāsāntānāmananyadhīḥ || 167 ||\n \nkaraśuddhyādi sarvaṃ tu cakrādinyāsapaścimam |\nsarvaṃ krameṇa kṛtvā tu puṇyāhaṃ vācayet tataḥ || 168 ||\n \noṅkārādyaṃ pavitrāntaṃ mantrāṇāṃ prākcatuṣṭayam |\npāṭhayecca sapuṇyāhaṃ gāyatrītritayānvitam || 169 ||\n \ntataścātmānuvādaṃ ca ātmavyūhaṃ tathaiva ca |\nviṣṇusūktaṃ śākunaṃ ca śivasaṃkalpameva ca || 170 ||\n \nśrīsūktaṃ cāpi śaṃśūktaṃ bhadrasūktaṃ yathaiva ca |\nadbhirityādikaṃ yacca prītimantrāvasānakam || 171 ||\n \npuṇyāhaṃ svasti ṛddhiṃ ca saṃvācya saha mūrtipaiḥ |\nprokṣayecchatadhāreṇa sthānānī tyādikena ca || 172 ||\n \nevaṃ sarveṣu yāgeṣu bhavet puṇyāhavācanam |\nyāgaṃ puroktavidhinā tristhānasya kramādyajet || 173 ||\n \nbhagavantaṃ jagadyoniṃ bimbamadhye dvijottama |\nkuryāt satoraṇānāṃ ca dhvajānāṃ sthāpanaṃ tataḥ || 174 ||\n \nsatyādikaṃ catuṣkaṃ tu madhye vedyā dhvajāṣṭakam |\nprabhavāpyayayogena yajet prāgādiyogataḥ || 175 ||\n \nuta devā avahitā ṛṅbhayān pāṭhayettataḥ |\nprāgādidikcatuṣkeṣu toraṇānāṃ catuṣṭaye || 176 ||\n \nsuśobhanaṃ subhadraṃ ca sugandhaṃ ca yajet kramāt |\nsuhotraṃ ca tataścakraṃ vihageśvarasaṃyutam || 177 ||\n \nupariṣṭānmuniśreṣṭha pūjayet pratitoraṇam |\neteṣāmathavā pūrvaṃ bhaved dvārsthaiḥ sahārcanam || 178 ||\n \npāṭhayeddvārapālīyaṃ sāma sāmavidastataḥ |\nathorghyapuṣpabhṛnmūrtidharairyāyāt sāmavṛtaḥ || 179 ||\n \nyatra tiṣṭhati viśveśaḥ pīṭhabrahnaśilānvitaḥ |\ntatrāvalokanaṃ teṣāṃ kuryāt santāḍanādikam || 180 ||\n \ncakrāstramantritaiḥ snānakalaśaiḥ snapayettataḥ |\nsiddhārthakaistathā pañcagavyamṛdabhūtivāriṇā || 181 ||\n \nvalmīkamṛjjalenātha cakrāṅkauṣadhivāriṇā |\nsaṃkṣobhyābhyarcya codvartya kṣālayedastravāriṇā || 182 ||\n \ntamarghyeṇārcayitvā ca tatastanmantritān kare |\nsiddhārthakān dakṣiṇe tu badhvāgre pāṭhayedṛcam || 183 ||\n \nrakṣohaṇaṃ tathā sarvānnayet pratisare maṇīn |\nsarvatra veṣṭitaṃ kṛtvā samāropya rathottame || 184 ||\n \nkarmārambhaṃ ca paṭhataḥ tasya dakṣiṇadiṅnyaset |\nṛksāmapūrvān vāme tu brāhnaṇāṃśca catuścatuḥ || 185 ||\n \npurato'straṃ smaranaṃ yāyāt svayaṃ vighnāṃstu sūdayan |\nsanṛttagītavāditrastutimaṅgalapāṭhakaiḥ || 186 ||\n \nidaṃ viṣṇurvicakrama iti ṛṅbhayaiḥ saha pāṭhakaiḥ |\nekāyanāṃstadante tu oṃ namo brahnaṇe tu yat || 187 ||\n \ntathaiva śākunaṃ sūktaṃ śrīsūktena samanvitam |\nsvarṇādinārthinaḥ śaktyā tarpayaṃstānniveśayet || 188 ||\n \nyāgabhūmiṃ tato bimbamavaropya rathādikāt |\nniṣaṇṇaṃ dṛḍhakāṣṭhotthatoraṇe sanniveśya ca || 189 ||\n \nsnānabhūmau tataḥ kuryādastreṇājyatilāhutīḥ |\nyadvā pūrvaṃ samānīya pīṭhaṃ brahnaśilānvitam || 190 ||\n \nbhūmiṣṭhe bhadrapīṭhe tu vedikāyāṃ niveśya ca |\ntato bibhbaṃ samānīya sthāpayet piṇḍikopari || 191 ||\n \nsthāpyamāne bṛhadbimbe viśeṣaḥ kathyate śrṛṇu |\npūrvavat karmaśālāyāṃ saṃsthāpyākāraśuddhaye || 192 ||\n \nsaṃsnāpya vidhinā kṛtvā nayanonmīlanaṃ tataḥ |\nsnapanaṃ bṛhādāpādya kevalaṃ vā bahūdakaiḥ || 193 ||\n \nsnānakarmaśilādīnāmīṣat kṛtvā tu sārcanam |\nutthāpya mūrtipādyaistu bahubhistu rathasthitam || 194 ||\n \nsamānīya tato yatnāt prāsādābhyantaraṃ tu vai |\nyathāvadratnavinyāsapūrvaṃ pīṭhe niveśya ca || 195 ||\n \nbṛhadbimbaṃ tataḥ kuryāt karma bimbe'khilaṃ tu vai |\nsannirodhastu mantrāṇāṃ tatra laghnedaye smṛtaḥ || 196 ||\n \nābṛhatsnapanātpūrvaṃ yatkiñcadapi tatra tat |\nnirvartanīyaṃ pūrṇāntaṃ budvaivaṃ prāṅbhahāmate || 197 ||\n \ntathā kāryaṃ śubho yena mūhūrto nāvasīdati |\nevaṃ hi citrapūrvāṇāmanyeṣāṃ muni sattama || 198 ||\n \nsaratnabrahnapāṣāṇavarjitānāṃ samāpayet |\nsnānādyaṃ karmabimbe tu tatsamamīpe'tha darpaṇe || 199 ||\n \nkarmabimbaṃ vinā teṣāṃ prasvāpādyapi viṣṭare |\nkuryāt praveśapūrvaṃ tu sarvamutsavapaścimam || 200 ||\n \nśaktibhiḥ karmabimbaiśca garuḍādyairyadā saha |\nsamācaret pratiṣṭhānaṃ mūlabimbena vai saha || 201 ||\n \ntadānīṃ tāni bimbāni yāgabhūmau praveśayet |\nevaṃ praveśya tadbimbaṃ deśikaḥ susamāhitaḥ || 202 ||\n \nmaṇḍalāgramathāsādya tatra bimbaṃ nivedayet |\nbhagavan bhūtabhavyeśa tvayyevārādhanāya ca || 203 ||\n \nidaṃ bimbaṃ kariṣyāmi saṃskṛtya rajanīkṣaye |\nevaṃ nivedya snānārthaṃ kalaśān sthāpayet pṛthak || 204 ||\n \nathavā karmadivasāt tṛtīye vāsare purā |\nkarmabhūmeḥ samānīya brahna pīṭhaśilānvitam || 205 ||\n \nyāgabhūmau tu saṃsthāpya kalaśe maṇḍalakṣitau |\nvahnau ca devadeveśamiṣṭvā pūrvoktavartmanā || 206 ||\n \nyimbādisarvadravyāṇāmadhivāsaṃ yathāsthitam |\nkalpayitvā tu devasya kṛtvā bimbanivedanam || 207 ||\n \napare'hani saṃprāpte snapanaṃ prārabhedguruḥ |\nyadvā tṛtīyadivase prāgvadiṣṭvā krameṇa tu || 208 ||\n \ntristhānasthaṃ jagannāthaṃ karmaśālāṃ praviśya ca |\nprāpte'parāṅnasamaye bimbamākāraśuddhaye || 209 ||\n \nsaṃsnāpya vidhinā paścādbigvaṃ toye'dhivāsya ca |\naparasmin dine prāpte deśikastu kṛtāhnikaḥ || 210 ||\n \njalādutthāpya tadbimbaṃ yāgabhūmau praveśayet |\nsanakaḥ |\njalādhivāsanaṃ karma yathāvadvadatāṃvara || 211 ||\n \nśrotukāmasya me samyak samākhyāhi suvistaram |\nśāṇḍilyaḥ |\nvakṣye jalādhivāsīyaṃ vidhānamavadhāraya || 212 ||\n \nprāsādasya viśuddhyarthaṃ bimbaśuddhyarthameva ca |\nmānonmāṇapramāṇānāmūnādhikyopaśāntaye || 213 ||\n \njagadāpyāyanārthaṃ ca sarvasampūrṇasiddhaye |\npratiṣṭhārthakriyārambhāt pūrvameva śubhe dine || 214 ||\n \npañcagavyādinā snānaṃ pūjāhomau tathā japam |\nsamācaret svamantrasya yatnaivaṃ na kṛtaṃ purā || 215 ||\n \nhetunā kenacittatra jalavāsaṃ samācaret |\nnadīṣu dīrghikāyāṃ vā taṭāke nirjhare hrade || 216 ||\n \nsaṃbhave sati kurvīta jalavāsaṃ yathāvidhi |\nasaṃbhave jaladroṇyāṃ kaṭāhe dhātunirmite || 217 ||\n \nyathāsaṃbhavamanyasmin pātre vā mṛṇmayādike |\nalpatoye śmaśānānte lavaṇodapariplute || 218 ||\n \nkaṭuke ca kaṣāye ca tikte phenaiśca dūṣite |\ncaityavṛkṣasamīpe ca nīcāvāsasamīpake || 219 ||\n \nvarṇāntare yute svalpe ūṣare śauvalānvite |\nevamādiṣu duṣṭeṣu jalavāsaṃ na kārayet || 220 ||\n \nekatripañcarātraṃ vā jalamadye'dhivāsayet |\ndeśakālānurūpeṇa sadyo vā jalavāsanam || 221 ||\n \npratiṣṭhādivasāt pūrvaṃ tṛtīye pañcasaptame |\ndine'parāṅṇasamaye karmaśālāṃ praviśya ca || 222 ||\n \nastramantreṇa saṃprokṣya bimbaṃ santāḍayettataḥ |\nsiddhārthakestilairdīrghairastramantrābhimantritaiḥ || 223 ||\n \nsasnāpyākāraśuddhyarthaṃ ṣaḍibhaḥ siddhārthakādikeḥ |\nvastrābharaṇapuṣpādyairalaṃkṛtya ca bhūṣaṇaiḥ || 224 ||\n \npūrvavat kautukaṃ baddhvā samāropya rathādike |\npūrvavacchrutighoṣaiśca śaṅkhabheryādikaiḥ saha || 225 ||\n \nvividhairnṛttageyaiśca tathānyairmaṅgalaiḥ saha |\ngrāmaṃ vā nagaraṃ vāpi prāsādaṃ ca pradakṣiṇam || 226 ||\n \nbhrāmayitvā jaloddeśamānayenmūrtipaiḥ saha |\nprapāyāṃ tu jalābhyarṇe avaropya rathādikāt || 227 ||\n \nviṣṭare viniveśyātha prāṅmukhaṃ vāpyudaṅmukham |\nmaṇḍapaṃ jalamadhye tu vātavṛṣṭikṣamaṃ śubham || 228 ||\n \ncatuḥ stambhasamāyuktaṃ catustoraṇabhūṣitam |\nvitānadhvajasaṃyuktaṃ veṣṭitaṃ darbhamālayā || 229 ||\n \nvicitraiśca phalairyuktaṃ drumāṅgaiḥ pāvanaistathā |\nmuktādāmasamāyuktaṃ sragdāmabhiralaṃkṛtam || 230 ||\n \nkoṇapradīpasaṃyuktaṃ cāmarairupaśobhitam |\npuraiva kārayitvā tu kuryāt puṇyāhaghoṣaṇam || 231 ||\n \nprāgvacchuddhimapāṃ kṛtvā tanmadhye vinyasettataḥ |\npratimānuguṇaṃ bhadrapīṭhamāstaraṇānvitam || 232 ||\n \nsopadhānaṃ tadūrdhve tu kalpayenmāntramāsanam |\nanantaṃ kalpayitvordhve arghyagandhādinārcayet || 233 ||\n \ndviṣaṭkārṇena bimbasya arghyaṃ pādyaṃ tathaiva ca |\nācāmaṃ vāsitaṃ gandhamupavītottarīyake || 234 ||\n \nbhūṣaṇāni ca mālyāni dīpaṃ dhūpaṃ yathākramam |\ndatvā kṛtvā ghṛtāropaṃ saṃsmaret saṃhṛtikramam || 235 ||\n \nsaṃhārasya kramaṃ vakṣye samākarṇaya sāṃpratam |\nātmānaṃ sarvagaṃ dhyātvā sarvajñaṃ viṣṇumavyayam || 236 ||\n \nkuryādbhāvānvito viṣṇoradhivāsanamuttamam |\npraṇavena samāropya jīvamarcābhimāninam || 237 ||\n \nutkramyātmaikatāṃ kṛtvā svasmin sarveśvare harau |\nsaṃśoṣya marutā pṛthvīṃ dagdhvā bījānvitāgninā || 238 ||\n \nadbhiḥ saṃplāvya tāṃ vāyuśuṣkāṃ vahnau vilāpya ca |\nsaṃhṛtya vāyunā vahniṃ vāyumākāśatāṃ nayet || 239 ||\n \nādhyātmikādhidevaistu karaṇairviṣayaiḥ saha |\ntanmātrāsaṃsthitānyevaṃ kramāt saṃhṛtya deśikaḥ || 240 ||\n \nnabho manasi saṃhṛtya mano'haṅkati tatpunaḥ |\nmahatyātmani taṃ cāpi nayedavyākṛtaikatām || 241 ||\n \nśāntānante pare vyomni niṣkale jñānavigrahe |\ntaṃ dhyāyet paramānande saṃsthitaṃ śāntavigraham || 242 ||\n \nyasminnavyākṛtaṃ līnaṃ svasthaṃ yat svasvarūpakam |\nvāsudevo'pi vijñeyaḥ sarvātmā sarvakṛt prabhuḥ || 243 ||\n \ntasminneva tusaṃhṛtya pṛthivyādīni deśikaḥ |\nevaṃ dhyātvā yathānyāyaṃ bimbaṃ vastreṇa veṣṭayet || 244 ||\n \nsthagayitvāṃśukairdivyairdarbhaiḥ sarvaiḥ sragādibhiḥ |\nācāryo mūrtipairmantrān vyāpakāṃścaturopi ca || 245 ||\n \npaṭhadbhiḥ śākunaṃ sūktaṃ tathā cānyaistrayīmayaiḥ |\nāmnāyoddhoṣaṇaparaiḥ sārdhamādāya tīrataḥ || 246 ||\n \ntadbimbaṃ jalamadhye tu pīṭhordhve śāyayet svayam |\nambhasyeti ca mantreṇa prāṅmūrdhānamudaṅmukham || 247 ||\n \ndundubhīrvividhākārā nādayitvā diśo daśa |\njayaśabdaiśca gītādyaiḥ sapuṇyāhapurassaram || 248 ||\n \nātmanyāsaṃ kramāt kṛtvā diśostreṇāvabadhniyāt |\navalokya ca netreṇa kavacenāvakuṇṭhayet || 249 ||\n \nlokapālān bahirdhyātvā sthānādasmāt samantataḥ |\ntīradeśamatha prāpya kumbhaṃ sūtreṇa veṣṭayet || 250 ||\n \nveṣṭitaṃ navavastrābhyāṃ sāpidhānaṃ sapallavam |\nsaṃsthāpya taddakṣiṇataḥ karakaṃ ca tathaiva hi || 251 ||\n \nindrādīśānaparyantaṃ kalaśān parito nyaset |\nsavastrān sāpidhānāṃśca sahiraṇyān sakūrcakān || 252 ||\n \nkumbhe viśākhayūpaṃ tu karake ca sudarśanam |\nāvāhyārghyādinābhyarcya indrādīn kalaśāṣṭake || 253 ||\n \nbimbasya śirasoddeśe kumbhaṃ ca karakaṃ nyaset |\narcitaṃ paritaścāṣṭau kalaśān vinyaset kramāt || 254 ||\n \nkoṇeṣu pālikā nyastvā anirvāṇaiśca dīpakaiḥ |\ndarśayeccakramudrāṃ ca rakṣāmudrāṃ tathaiva ca || 255 ||\n \nata ūrdhvaṃ na vai kuryādgrāmyadharmaṃ tu tajjale |\ndārulohaśilotthānāṃ bimbānāṃ jalavāsanam || 256 ||\n \nsākṣādbhavettadanyatra bhavecchāyādhivāsanam |\nvidhānaṃ tatra vakṣyāmi yathā tadavadhāraya || 257 ||\n \nsnānamākāraśuddhyarthaṃ drpaṇe tu samācaret |\nanyacca sakalaṃ vipra prāgvadbimbe samācaret || 258 ||\n \nagrato devabimbasya chāyādhivasanārthataḥ |\njaladroṇīṃ kaṭāhaṃ vā sthāpayellohanirmitam || 259 ||\n \nmṛṇmayaṃ dārujaṃ vāpi bhājanaṃ dhānyasañcaye |\npūrayedgandhatoyena śuddhasphaṭikavarcasā || 260 ||\n \npūrvavadviṣṭaraṃ kṛtvā darbhamañjarijaṃ śubham |\naṣṭāviṃśatidarbhotthaṃ kūrcaṃ kṛtvā dvijottama || 261 ||\n \ndeśikendro vidhānena tatrāvāhya jagadgurum |\narghyagandhādinābhyarcya smṛtvā vai saṃhṛtikramam || 262 ||\n \nviṣṭaraṃ jalamadhye tu prāṅmūrdhānaṃ tu śāyayet |\ncakramudrāṃ pradarśyātha kumbhādīn pūrvavannyaset || 263 ||\n \nśaktīnāmapi viprendra pūrvavadviṣṭaraṃ bhavet |\nathavā tu tribhirdarbhaiḥ kūrcaṃ kuryādvidhānataḥ || 264 ||\n \nchāyādhivāsamātraṃ tu tāsāmapi pṛthak pṛthak |\nsarbāṅgaṃ navavastreṇa pratimāyāḥ samantataḥ || 265 ||\n \njhādayitvā samantācca siddhārthān vikiret kṣitau |\nrakṣohaṇeti mantreṇa rakṣāṃ kuryāt samantataḥ || 266 ||\n \nanuktamatra yat kiñcit prāgvattat sarvamācaret |\nmṛṇmaye bhittisaṃsthe ca bimbe chāyādhivāsanam || 267 ||\n \nantaḥ praviśya prāsāde deśikendraḥ samācaret |\nanyeṣāṃ yāgagehasya prāgvat kṛtvā tu maṇṭapam || 268 ||\n \nkuṭīṃ vā tatra kurvīta chāyādhivasanaṃ guruḥ |\ndārulohaśilotthānāṃ bimbānāṃ vibhave tadā || 269 ||\n \njaladroṇyādike pātre toyādhivasanaṃ caret |\ntadāpi jalavāsaṃ tu ācarenmaṇṭapāntare || 270 ||\n \nyadvā snānārthakaṃ klṛptamaṇḍape vā samācaret |\nathavā yāgasadane snānabhūmau tu tadbhavet || 271 ||\n \nevaṃ jalavādhivāsaṃ tu kṛtvā vai deśikottamaḥ |\nupayogyaṃ pratiṣṭhāyā yadyaddravyamupārjitam || 272 ||\n \ntat sarvaṃ samupāhṛtya prāsādaṃ śodhayettataḥ |\nmārjanālepanādyaiśca tato yāganiketane || 273 ||\n \nakṛtaṃ yadalaṅkāraṃ kārayet sakalaṃ tu tat |\nnāstikān bhinnamaryādān devabrāhnaṇanindakān || 274 ||\n \npāparogayutānanyān ninditān piśunāṃstathā |\npāṣaṇḍino hīnavṛttīn pratilomān samatsarān || 275 ||\n \nlubdhān mūrkhānaviduṣo balānnirvāsayettataḥ |\nkarmāhādvāsare vipra aparāhṇe guruḥ svayam || 276 ||\n \njalādhivāsadeśaṃ tu saṃprāpya saha mūrtipaiḥ |\nutthāpya bimbamudakāt kumbhaṃ ca kalaśānapi || 277 ||\n \nudbāsya devatāstatsthāstadbimbaṃ tīraviṣṭare |\nprāṅmukhaṃ samavasthāpya vāribhiḥ kṣālayettataḥ || 278 ||\n \nlohajaṃ cedviśuddhyarthaṃ titriṇīphalavāriṇā |\nprāgvat sṛṣṭikramaṃ kṛtvā vidhānena mahāmate || 279 ||\n \nvastrābharaṇapuṣpādyairaṅkṛtya manoharaiḥ |\nyānamāropya tadbimbaṃ śaṅkhabheryādisaṃyutam || 280 ||\n \ngrāmaṃ pradakṣiṇīkṛtya hyālayaṃ vā samānayet |\nyāgagehaṃ tu yānāderavaropya niveśayet || 281 ||\n \nsthāne pūrvodite paścādārabhet snapanaṃ guruḥ |\nlekhyādau saṃpraviśyātha prāsādaṃ mūrtipaiḥ saha || 282 ||\n \nprāk cādhivāsitaṃ kūrcaṃ jalāttasmāt samuddharet |\nbimbācca vastrābharaṇamālyānyapanayet tataḥ || 283 ||\n \npīṭhe tu snānakumbhānāṃ sthāpanārthaṃ tu kalpite |\npūrvoditaṃ sthūlaparaṃ snapanaṃ sthāpayeddvija || 284 ||\n \npūrvādipaścimāśāntaṃ pṛthak snapanamaṇḍapam |\nvihitaṃ yatna tatraiva devadevasya vāmataḥ || 285 ||\n \nyātudhānapadaṃ yāvadagnikoṇādito nyaset |\nsnapanaṃ sthūlaparākhyaṃ sthūlasūkṣmaṃ tu pṛṣṭhataḥ || 286 ||\n \nīśakoṇāt samārabhya yāvadāgneyagocaram |\ndevasya dakṣiṇe pārśve īśānādvāyupaścimam || 287 ||\n \nsthūlasthūlābhidhaṃ snānaṃ sthāpayet kramayogataḥ |\nadhivāsadine kuryāt snānaṃ sthūlaparābhidham || 288 ||\n \npratiṣṭhādivase kuryāt snapanaṃ sthūlasūkṣmakam |\ncaturthe divase snapanaṃ sthūlasthūlābhidhaṃ bhavet || 289 ||\n \ntadā tattaddine tattat snapanaṃ snāpayedguruḥ |\nevaṃ hi snānakalaśān kramāt saṃsthāpya pūrvavat || 290 ||\n \ntadarpaṇāvasāne'tha śayanaṃ kalyayeddvidhā |\nnayanonmīlanārthaṃ tu śayanaṃ kalpayet purā || 291 ||\n \ndvādaśākṣaramantreṇa pīṭhaṃ saṃprokṣayettataḥ |\nprāgagrānudagagrān vā darbhānāstīrya puṣkalān || 292 ||\n \npañcabhāramitān śālīnathavā cārdhasaṃmitān |\nvṛttaṃ vā caturaśraṃ vā kambalānupari nyaset || 293 ||\n \nupadhānāni citrāṇi śayanāṅgāni kalpayet |\nmaṅgalyakumbhān saṃsthāpya digaṣṭakasamāśritān || 294 ||\n \ntato bimbādhivāsārthaṃ śayanaṃ parikalpayet |\ntadardhaṃ vedikaurdhve tu kuryāt svastikamaṇḍalam || 295 ||\n \nrajasā kusumairvātha caturvarmaairmahojvalaiḥ |\nprāgagrānudagagrāṃśca darbhān saṃstīrya tatparam || 296 ||\n \npañcabhārapramāṇena śālīṃstatra vinikṣipet |\ntadardhaṃ taṇḍulaṃ śuddhaṃ tadardhaṃ tu tilaṃ tathā || 297 ||\n \nuparyupari nikṣiṣya lājānūrdhve tu vinyaset |\nkāṣṭhajaṃ sudṛḍhaṃ snigdhaṃ caturgātrasamanvitam || 298 ||\n \ncatuṣpādasamāyuktaṃ caturaśrāyataṃ tatam |\nkhaṭvāsaṃjñitapayaṅkaṃ tadūrdhve sthāpayettataḥ || 299 ||\n \ndukūlaṃ mṛdutalpaṃ ca vinyaset soparicchadam |\nkevalaṃ talpamātraṃ vā vinyasedathavā dvija || 300 ||\n \nkhaṭvātūle vivarjyātha lājordhve ratnakambale |\nnyasedabhinavaṃ paścādvastraṃ kārpāsajaṃ navam || 301 ||\n \nkṣaumavastraṃ nyasenmadhye citravastraṃ tatopari |\nśiropadhānasaṃyuktaṃ pādagaṇḍūkasaṃyutam || 302 ||\n \nsarvānabhinavān śubhrān sakapolopadhānakān |\nsugandhadhūpitān vastrān kusumāmodasaṃmitān || 303 ||\n \nindrādīśānaparyantaṃ kalaśān sūtraveṣṭitān |\ntoyapūrṇān samān snigdhān sāpidhānān savastrakān || 304 ||\n \nsuratnapallavairyuktān dhānyarāśiṣu nikṣipet |\nśaṅkhacakragadāpajhadhvajaiścendrādiṣu kramāt || 305 ||\n \nśrīvatsaṃ garuḍaṃ kūrmaṃ sauvarṇaṃ teṣu nikṣipet |\nmadhye madhye ca kumbhānāṃ dhānyordhve maṅgalān nyaset || 306 ||\n \nvastrairācchāditāstadvannyaset koṇeṣu pālikāḥ |\nevaṃ śayanayugmaṃ tu prakalpya tadadho yajet || 307 ||\n \nsarvādhāramanantaṃ tu tadūrghve sarvagaṃ prabhum |\nprabhavāpyayayogena yajet prāgādiyogataḥ || 308 ||\n \npāṭhayet sarpasāmādisaṃjñāṃ jñānabalātmikām |\nhutvā śatāṣṭasaṃkhyaṃ tu mūlaṃ tadanukalpayet || 309 ||\n \nmaṇḍalaṃ pāvanai rāgaiḥ sitādyairmāṅgalīyakaiḥ |\ntadūnādhikaśāntyarthaṃ hutvā kuṇḍagaṇaṃ tataḥ || 310 ||\n \nsaṃskuryāt pratikuṇḍasya nikaṭe kumbhamadhyagam |\nprabhavāpyayayogena cāturātmyaṃ tu saṃyajet || 311 ||\n \nhradādi yadvā dikstheṣu vidikstheṣu tadastrapam |\ndattvā tadarthaṃ pūrṇāṃ tu pūrṇātpūrṇaṃ ca pāṭhayet || 312 ||\n \nekāyanān yajurmayānāśrāvitamanantaram |\nevaṃ sarvaṃ samāpādya prayāyādbimbasannidhim || 313 ||\n \nvimbamarghyādinābhyarcya guruḥ snapanamārabhet |\nathāstramantreṇa purā maṅgalyakalaśāmbhasā || 314 ||\n \nsaṃsecya bimbaṃ tadanu snāpayettanmṛdambhasā |\npāṭhayettatra kūśmāṇḍān balamantrānanantaram || 315 ||\n \ntato gomayakummena iha gāvaḥ prapāṭhayet |\nbhūtistamati nantreṇa pāṭhyanānena bhūtinā || 316 ||\n \npañcagavyena tadanu pāṭhaye cchāvkaraṃ tataḥ |\npūrvavacca tato'bhyarcya vidhivaccamasāmvunā || 317 ||\n \nkṣālayitvā jalaiḥ śuddhairabhiṣicya tato'rcayet |\nśilpadoṣavināśārthaṃ snānametadudāhṛtam || 318 ||\n \nparidhāya tato vipra vāsasī adharottare |\nnayanonmīlanārthaṃ tu śayanaṃ yat prakalpitam || 319 ||\n \ntatra pūrvaśiraskaṃ ca bimbaṃ prasvāpayeddvija |\ntataḥ samantādbimbaṃ tu chādayet kamvalādibhiḥ || 320 ||\n \nsauvarṇaṃ rājanaṃ caiva pātramāḍhakapūraṇam |\ndhānyarāśau nidhāyāgre pūrayeta yathākramam || 321 ||\n \nmadhunā sarpiṣā caiva tatastu madhupātrake |\narkamaṇḍalamadhyasthaṃ mārtāṇḍāyutasannibham || 322 ||\n \ndhyātvā mantreśamabhyarcya tadanyasmin bhahāmate |\ncandramaṇḍalamadhyasthaṃ dhenumudrāsamanvitam || 323 ||\n \nmantrai vai saurabhīyaṃ ca sphuradinduśataprabham |\ntadantarastha mantreśaṃ himācalanibhaṃ smaret || 324 ||\n \ntatsrutairamṛtaughaiśca śaśijairdhenujairapi |\nsubhāvitaṃ smaredbimbaṃ madhuvāteti mantrataḥ || 325 ||\n \nghṛtādi mantrayet paścādvastreṇācchādayettu tat |\naṣṭāṅgulā ca sauvarṇī śalākā rājatī tathā || 326 ||\n \nkevalā vāpi sauvarṇī śalākā syādvijottama |\naṣṭadhānyāni paritaḥ pātreṣu viniveśayet || 327 ||\n \ngāḥ kanyakāḥ śubhākārā bhūṣaṇaiścāpi bhūṣitāḥ |\nānīya sthāpayet pārśve brahnaghoṣeṇa ghoṣeyet || 328 ||\n \nsvayaṃ śalākāṃ sauvarṇīṃ kṛtvā netrābhimantritām |\nmadhvaktāṃ ca tayā netraṃ dakṣiṇaṃ tvīṣadullikhet || 329 ||\n \nsaṃsmaran paramaṃ jyotirnetramantreṇa deśikaḥ |\nājyāktayā tayā vāpi rājatyā vāmamullikhet || 330 ||\n \ntanmantritena śasstreṇa śilpī snāto'valokitaḥ |\nyathāvat prakaṭīkuryādvidhidṛṣṭena vartmanā || 331 ||\n \nvāruṇaṃ pāṭhayet sāma saha cāndreṇa sāmagān |\npūrayenmadhusarpirbhyāṃ netrayugmaṃ krameṇa tu || 332 ||\n \nvauṣaḍantena mūlena tenaiva juhuyāttataḥ |\ntanmurdhni śaśibimbaṃ tu dhyeya tāpādiśāntaye || 333 ||\n \nsiñcantamamṛtaughaṃ tu hṛdā dyantena secayet |\nvyapohyācchādanapaṭaṃ darśayenmadhusarpiṣī || 334 ||\n \naṣṭadhānyāni gāścaiva kanyakāḥ purataḥ sthitāḥ |\nmadhvājye ca śalāke ca pradadyācchilpine dvija || 335 ||\n \naṣṭadhānyāni gāścaiva śayyopakaraṇaṃ tathā |\npradadyāddeśikendrāya sādhakaḥ siddhilālasaḥ || 336 ||\n \nyadvā madhvādisakalamācāryāya nivedayet |\nyathāśakti tathānyeṣāṃ mūrtipānāṃ ca dakṣiṇāḥ || 337 ||\n \nmṛṇmaye mūlabimbe tu bhittisthe'tha praviśya tu |\nprāsādaṃ tatra kurvīta nayanonmīlanakriyām || 338 ||\n \nevaṃ śriyādiśaktīnāṃ nayanonmīlanaṃ bhavet |\nevaṃ netre samunmīlya bimbasya tu tataḥ param || 339 ||\n \ndahanāpyāyane kuryāda streṇa hṛdayena ca |\nāmūrdhno dvādaśārṇaṃ tu mūrtyarthaṃ pūrvavannyaset || 340 ||\n \nsnānārthataḥ purā klṛpte pīṭhe bimbaṃ nayettataḥ |\nvyāptisattāsamāyukte saṃskṛte prokṣaṇādinā || 341 ||\n \nādhārādikramopete samālabdhe supūjite |\npīṭhe'vatārya saṃveṣṭya vāsasī hyadharottare || 342 ||\n \natha kramoditaiḥ kumbhaiḥ dviṣaṭkāvartitairhṛdā |\nsnāpayet pāṭhayedviprāno ṣadhīnāmiti śrutim || 343 ||\n \nyā oṣadhaya ityādi ṛgvedāṃstadanantaram |\nevaṃ daśāvaśiṣṭāntaiḥ secite kalaśaiḥ sati || 344 ||\n \ntataḥ kumbhacatuṣke tu caturbhirmūrtidhārakaiḥ |\nṛksāmapūrvairvidhivat snapanīyaṃ tu pāṭhayet || 345 ||\n \nuduttamaṃ hi ṛgvedān pāṭhayedadraviṇaṃ yajuḥ |\ntatastu vāruṇaṃ sāma sāmajño'tharvaṇastataḥ || 346 ||\n \nayaṃ te varuṇaśceti pavitraṃ tetato ṛcam |\nvasoḥ pavitraṃhi yajuḥ pāṭhayet sumahāṃstataḥ || 347 ||\n \npavitraṃ tehi yat sāma saṃyojyaikāyanāṃstataḥ |\nmūrtipān samudāyena pāvamānīścatuṣṭayam || 348 ||\n \ntadante paramaṃ mantraṃ vyūhīyaṃ bhagavāniti |\npavitramantraṃ tadanuidaṃ viṣṇurvicakrame || 349 ||\n \ntato vibhavamantraistu sarvaiḥ saṃmantritena ca |\nkumbhena secayitvā tu vyūhamantraiḥ pareṇa tu || 350 ||\n \nsnāpayitvārcayitvā ca juhuyāt sādhikaṃ śatam |\nyathāvat praṇavenātha vyāptiṃ kṛtvā ca pāṭhayet || 351 ||\n \nmāpragāme ti ṛgvedān agne nāyuryajurmayān |\nprāṇāpānaṃ hi yat sāma tataḥ prāṇāya bai namaḥ || 352 ||\n \nyātavyeti paraṃ mantraṃ viprānekāyanāṃstataḥ |\ndhyānayukto dhiyā samyak paṭhedārādhakastataḥ || 353 ||\n \nāvāhayāmyamarabṛndanatāṅghriyugmaṃ |\nlakṣmīpatiṃ bhuvanakāraṇamaprameyam |\nādyaṃ sanātanatanuṃ praṇavāsanasthaṃ |\npūrṇendubhāskarahutāśasahasradīptim || 354 ||\n \ndhyeyaṃ paraṃ sakalatatvavidāṃ ca vedyaṃ |\nvārāhakāpilanṛkesarisaumyamūrtim |\nśrīvatsakaustubhamahāmaṇibhūṣitāṅgaṃ |\nkaumodakīkamalaśaṅkarathāṅgahastam || 355 ||\n \nsarvatrago'si bhagavan kila yadyapi tvāṃ |\nāvāhayāmi hi yathā vyajanena vāyum |\ngūḍho yathaiva dahano madhanādupaiti |\nāvāhito'pi hi tathā tvamupaiṣi cārcām || 356 ||\n \nmālādharācyuta vibho paramārthamūrte |\nsarvajñanātha parameśvara sarvaśakte |\nāgaccha me kuru dayāṃ pratimāṃ bhajasva |\npūjāṃ gṛhāṇa madanugrahakāmyayādya || 357 ||\n \ntato vimṛjya vastreṇa bhogaiḥ pūrveditairyajet |\narghyādyairdakṣiṇāntaistu pāṭhayedṛṅbhayāṃstataḥ || 358 ||\n \narcāmi teti mantraṃ vai sāmagāṃścārcata tviti |\nbhagavāniti tajjñāṃstu agnau santarpayettaḥ || 359 ||\n \nsvakuṇḍe deśikendrastu samidhāṃ saptakaṃ hunet |\npaścācchatāṣṭasaṃkhyaṃ ca sājyaistu tilataṇḍulaiḥ || 360 ||\n \ntarpayitvā tu pūrṇāntamuddhṛtyāgnikaṇaṃ tataḥ |\ndikkuṇḍeṣu vinikṣipya saṃskṛteṣu puraiva hi || 361 ||\n \ntathaiva ca vidikstheṣu uddhṛtyābhyarcya vai kramāt |\ntataḥ prabhavayogena caturdikṣu niveśayet || 362 ||\n \ncaturo vāsudevādināmnā ekāyanān dvijān |\nsvābhiḥ svābhirasaṃkhyaṃ ca taiḥ kāryamabhidhādibhiḥ || 363 ||\n \nsamitsaptakapūrvaistu sājyaistu tilataṇḍulaiḥ |\nevamapyayayogena vāyvādīśāvasānakam || 364 ||\n \nṛgvedādyāṃstu caturaḥ saṃskṛtyādau tathā nyaset |\nathavā vinyasettāṃstu īśādvāyupadāvadhi || 365 ||\n \ntairapyacyutaliṅgaistu svaśākhoktaiśca pāvanaiḥ |\nhavanaṃ vidhivat kāryaṃ bhaktiyuktena cetasā || 366 ||\n \nevaṃ krameṇa kuṇḍāṃstu sarvān hutvā tato guruḥ |\ndvārsthādīnāṃ puroktānāṃ dikpatīnāṃ samācaret || 367 ||\n \nhavanaṃ vidhivat kuṇḍe tadarthaṃ pūrvanirmite |\nstutvā jitaṃtvāmantreṇa sāmajñān pāṭhayet punaḥ || 368 ||\n \nsaha gāyatrisāmnā tu yadrathantarasaṃjñakam |\nprajapya dvādaśārṇaṃ tu mudrāṃ badhvā praṇamya ca || 369 ||\n \naṣṭāṅgenātha vijñāpyo bhagavān bhūtabhāvanaḥ |\nmūrtibhedena rūpeṇa anenaiva hi sāmpratam || 370 ||\n \nlokānajñātatatvāṃstu samāhrādaya nāgarān |\nyenāntaḥ saṃpraviṣṭena īṣatkālavaśāttu vai || 371 ||\n \njanmāntarasahasrotthānmokṣamāyānti kilbiṣāt |\nevamarthyo hi bhagavān lokānugrahakṛt prabhuḥ || 372 ||\n \ndatvārghyagandhasragdhūpadīpanaivedyameva ca |\nnivedyācamanaṃ cārghyaṃ kuryānnīrājanaṃ tataḥ || 373 ||\n \npuṇyāhajayaghoṣeṇa vedadhvaniyutena ca |\nśaṅkhavāditranirghoṣapaṭahairgītibhiḥ saha || 374 ||\n \nkarāvaṅghrigatau kṛtvā devadevasya deśikaḥ |\npāṭhayedṛṅbhayaṃ mantraṃ utiṣṭheti tataḥ saha || 375 ||\n \nyātropakaraṇairmantraṃ kṛtvā brahnarathe sthire |\nsuyantriteti kṣīrājyadadhyodanasamanvite || 376 ||\n \nsubhikṣakṣemaśāntyarthaṃ paramānnaphalairyute |\npāṭhayedasya vāmīyamṛṅbhayaṃ tadanantaram || 377 ||\n \ntanmayān valamantraṃ tu daśārdhe ti mahāmate |\nsvayamādyantasaṃruddhaṃ hṛdā tu kavacaṃ japet || 378 ||\n \nbhrāmayedbalidānaṃ ca kriyamāṇaṃ tu sarvadik |\npajhakāñcanavajrāṇāṃ pūrvavat kṣepamācaret || 379 ||\n \ndivyādyāyatanānāṃ ca kāryā pūjā yathocitā |\npañcarātravidāṃ caiva yatīnāṃ brahnacāriṇām || 380 ||\n \nṣaṭkarmaniratānāṃ ca dānaṃ dīnajaneṣvapi |\nrathasthe mantrabimbe tu yāvatpadaśataṃ vrajet || 381 ||\n \ntadrathaṃ tūryaghoṣeṇa tāvat kratuśataṃ phalam |\nāpnotyārādhakaḥ śaśvat sakāmo niyatavrataḥ || 382 ||\n \ntatastoraṇadeśasthaṃ rathaṃ kṛtvā'rcayet prabhum |\npādyārghyapuṣpadhūpaiśca namaskṛtya ca pāṭhayet || 383 ||\n \nuttiṣṭheti dviṣaṭkārṇaṃ sajitaṃtaṃtu cākhilam |\nsaṃpaṭhan pauruṣaṃ sūktaṃ yāgaveśma praveśayet || 384 ||\n \nśayyāyāṃ prākśirobimbaṃ śāyayeddhṛdayena tu |\ndeśiko mūrtipaiḥ sārdhaṃ yātrāhomaṃ samā yet || 385 ||\n \ntatastacchirasoddeśe cakrākārasthite ghaṭe |\npūrvoktalakṣaṇe netramastrasaṃpuṭitaṃ yajet || 386 ||\n \npūjayenmaḍgalānyaṣṭau prāgādau tu svanāmabhiḥ |\naṣṭāsu tatra kumbheṣu puraiva sthāpiteṣu ca || 387 ||\n \nvāsudevādayaḥ pūjyāḥ prabhāvāpyayayogataḥ |\nhradādi yadvā dikstheṣu vidikstheṣu tadastrapam || 388 ||\n \nyadvā prācyāṃ tu vārāho nārasiṃhastu dakṣiṇe |\npratīcyāṃ śrīdharo devo hayavaktrastathottare || 389 ||\n \nāgneyyāṃ bhārgavo rāmo nairṛte rāma eva ca |\nvāyavye vāmanaścāpi viṣṇurīśānagocare || 390 ||\n \nsvanāmnā pūjayitvaitānarghyagandhādibhistataḥ |\npūjayitvārghyapuṣpādyaiḥ śayanasthaṃ vibhuṃ tataḥ || 391 ||\n \nvarmaṇācchādanapaṭaṃ datvā dhūpādhivāsitam |\nmūlena śayanasthasya kuryādāpyāyanaṃ tataḥ || 392 ||\n \ndevāṅghrinikaṭoddeśe upaviṣṭastu deśikaḥ |\nmantraviddevabimbasya mantranyāsaṃ samācaret || 393 ||\n \nlekhyādau mantrabimbe tu prāsādasthe dvijottama |\nutsavaṃ karmabimbe tu viṣṭare vā prakalpya tu || 394 ||\n \nprasvāpya śayane prāgvat prāsādaṃ saṃpraviśya ca |\nmantranyāsādikaṃ kuryādvakṣyamāṇavidhānataḥ || 395 ||\n \nsuvistṛtaṃ tadvidhānamidānīvadhāraya |\npīṭhe puṣpāñcaliṃ kṛtvā gandhayuktaṃ ca sākṣatam || 396 ||\n \nāmūrdhnaścaraṇāntaṃ tu dvādaśārṇaṃ tu vinyaset |\naṅgopāhgasthitiṃ kuryāt sthāneṣu hṛdayādiṣu || 397 ||\n \nhṛdi mūrdhni śikhāyāṃ tu skandhayoḥ karamadhyataḥ |\nnetrayorudare pṛṣṭhadeśe bāhudvaye tataḥ || 398 ||\n \nūrubhyāṃ jānuyugme'tha pādayostadanantaram |\ndevasya dakṣiṇe haste cakraṃ śaṅkhaṃ tu vāmataḥ || 399 ||\n \nvāmahaste gadākhaḍagau hyathavā dakṣavāmayoḥ |\nkramāllāñchanamantrāṃstu cakrādīn lāñchanān nyaset || 400 ||\n \nkirīṭaṃ śirasoddeśe śrīvatsaṃ ca galādadhaḥ |\nvakṣaso'vāmabhāge tu vinyasettadanantaram || 401 ||\n \nkaustubhaṃ hṛdaye nyasya vanamālāṃ ca kaṇṭhataḥ |\nśriyaṃ dakṣiṇabhāge tu puṣṭimuttarato nyaset || 402 ||\n \nūrumūle vainateyamathedānīṃ nibodha me |\nBcaturmujasya devasya cakrāderviniveśanam || 403 ||\n \nmukhyadakṣiṇahaste'bjaṃ gadāṃ vāmakare nyaset |\napare dakṣiṇe cakraṃ śaṅkhaṃ vāmakare pare || 404 ||\n \nanyān lāñchanamantrāstu yathāyogaṃ tu vinyaset |\nanyeṣu ṣaḍbhujādyeṣu mukhyadakṣāditaḥ kramāt || 405 ||\n \nsarvān lāñchanamantrāṃstu yathāsthānagatān nyaset |\nsaṃsthāpya bhagavanmūrtirdhatte cakrādilāñchanam || 406 ||\n \nhaste yena krameṇaiva lāñchanāni nyasettathā |\nmantrān kirīṭapūrvāṃśca prāgvat sarvatra vinyaset || 407 ||\n \npādādidvādaśāṅgeṣu tato dāmodarādikān |\ntacchaktikāṃstathā mantrān prāgvadvyāpakalakṣaṇān || 408 ||\n \naiśvareṇātha bījena yathāvasthena bhāvayet |\npādāditanmayenaiva tadvanmantravareṇa tu || 409 ||\n \nprāgvadapyayayuktyā tu hyāntarjyotirmayātmanā |\nvibhunā vāksvarūpeṇa tadevātha paraṃ padam || 410 ||\n \nsuśāntaṃ sarvagaṃ buddhvā nistarahgamivodadhim |\nvidyāṅgadāmityādyaṃ yatu pāṭhayet pāñcarātrikān || 411 ||\n \ndehasānyāsikaṃ mantraṃ dhāraṇākhyamanantaram |\njīmūtasyeti ṛghvedān nāsadāsīti pāṭhayet || 412 ||\n \nkrameṇānena hutvā tu pādārdhaśatasaṃkhyayā |\ntilānāṃ ca tathā mantrairājyasyaibhirmahāmate || 413 ||\n \ndatvā pūrṇāhutiṃ prāgvadupasaṃhāralakṣaṇām |\ntatastat pararma brahna hyuditaṃ pūrvavat smaret || 414 ||\n \nsarvaśaktimayenaiva svabhāvena svakena tu |\nojobalātmanā yadvadgandho dravyātmanā tu vai || 415 ||\n \nbījaṃ tarusvarūpeṇa samudro budbudātmanā |\nevamavyapadeśyā yā śaktiḥ sve śaktidarpaṇe || 416 ||\n \nsthitamādāya viśveśaṃ svātantryācca mahāmate |\nmantrarūpāṃ tanuṃ dhatte samyagārādhanāya ca || 417 ||\n \nnānātvamupayātasya prasaraṃ tasya ca svayam |\nniṣprabhatvaṃ prayātasya cidbījanicayasya ca || 418 ||\n \nāviṣkṛtasya bhedenāpyamūrtena valiyasā |\najñānagahanenaiva nityānityāmalātmanā || 419 ||\n \nsmṛtvaivaṃ mūlamantraṃ tu bimvahṛtpajhagaṃ smaret |\nṣaṭchaktikiraṇopetaṃ taistaddravyamayīṃ tanum || 420 ||\n \nsaṃsmaret saṃharantaṃ ca prāguktenaiva vartmanā |\nsvarūpamamalaṃ bhūyaḥ smarenmūrtyātmanā tu tat || 421 ||\n \nnayantaṃ pūrvavidhināpyevaṃ sa parameśvaraḥ |\nmantrātmanā svatantratvamūpayāto yadā tadā || 422 ||\n \nsahasraśirasaṃ deva miti sarvāṃstu codayet |\npāṭhayedbrāhnaṇāndhātaryadhyakṣeti ca mantrapam || 423 ||\n \nyo viśvataścakṣuriti yātavyo bhavatīti ca |\ndvāsuparṇeti tadanu ato deveti vai tataḥ || 424 ||\n \nṛṅbhayān pauruṣaṃ sūkta tataḥ paratamāṃ tviti |\nśāśvatā ca tataḥ kālakaleti samudāharet || 425 ||\n \neṣā buddhiḥ saptadheti atredānīṃ ca pāṭhayet |\nevaṃ mantrānusandhānaṃ kathitaṃ ca parābhidham || 426 ||\n \nsūkṣmasaṃjñaṃ muniśreṣṭha vidhyantaramathocyate |\nvaibhavaṃ devatācakraṃ vyūhākhyaṃ tadanantaram || 427 ||\n \nsūkṣmaṃ cāpi muniśreṣṭha pādayorhṛdi mūrdhani |\nprapūjya puṣpadhūpādyairmudrābhiḥ praṇamedatha || 428 ||\n \ngatvā kuṇḍasamīpaṃ tu vyāpāreṣvakhileṣu ca |\nhomaṃ kuryādyathāśakti tilādyaiḥ śatapūrvakam || 429 ||\n \nsmṛtvaikaikaṃ tu vai karma kartā mantroditena ca |\nhṛnmantreṇa samūlena dattvā pūrṇāhutiṃ tataḥ || 430 ||\n \nāprabhātācca tat kālaṃ karmaṇāṃ pūraṇāya ca |\ntataḥ śāntyudakaṃ mūrghni homānte cātmano dvija || 431 ||\n \ndatvā tu bimbaśirasi mūlenodakameva tat |\njapaṃ ca karmamantrāṇāṃ yathāśakti samācaret || 432 ||\n \nbhūtānāṃ validāne ca kṛte kuṇḍeṣu mūrtipāḥ |\nsvaiḥ svairmantraiḥ sahasraṃ vā śataṃ vāṣṭa tu homayet || 433 ||\n \ntaiśca śāntyudakaṃ mūrdhni bibhbe vai dāpayedguruḥ |\nathādhivāsanaṃ kuryādvidhidṛṣṭena karmaṇā || 434 ||\n \ndhyānākhyaṃ niṣkalaṃ śuddhaṃ yena sannihitaḥ sadā |\nmantro hyarcāgato vipra syāt paṭastho'thavā mune || 435 ||\n \nna copasaṃhṛto yāvadguruṇā tatvavedinā |\nprāksarvamupasaṃhṛtya saṃhārakramayogataḥ || 436 ||\n \nsvarūpe vikṛte śuddhe gururāste dvijottama |\nsvahṛdraśmimaye pajhe sthitiṃ kṛtvā purātmanaḥ || 437 ||\n \nevamevāvināśaṃ ca nirastāvayavaṃ yathā |\nbodhavijñānadehaṃ ca bimbaṃ saṃbhāvya vai tathā || 438 ||\n \ndvau suṣumnātmakau mārgau prajvaladbhāskarākṛtī |\nhṛtpajhagolakāccaiva ekadeśasamutthitau || 439 ||\n \nmaṇiprabheva cordhvādho vyāpakatvena saṃsthitau |\nyathātmani tathā deve tathā'tmani vibhāvya ca || 440 ||\n \ntato yāyāddakṣiṇena ghrāṇānvayapathā mune |\nsvadehāddhṛdayaṃ devaṃ vāmamārgeṇa saṃviśet || 441 ||\n \nyathātmanā'tmā hṛdaye hyanubhūto hyanūpamaḥ |\ntathā taddhṛdayāntasthaṃ smaredvijñānagolakam || 442 ||\n \ndṛṣṭvā svaraśmikhacitamānandāpūritaṃ mahat |\ngamāgamaikaniṣṭhaṃ tu śakto brahnaṇyathātmani || 443 ||\n \ndevadehasthitenaiva vijñānena sahaikatā |\nniṣpādyā yāvadaspandakālamānaṃ svadehakam || 444 ||\n \nparaṃ yadātmanā vipra kevalenānubhūyate |\nspandapravartitenātha kālenaikātmanā dvidhā || 445 ||\n \nyathā'tmani tathā deve niṣkrāmedatha sādhakaḥ |\ndevaṃ dakṣiṇamārgeṇa viśedvāmena cātmanaḥ || 446 ||\n \nhṛdayaṃ bhāsurākāra jñānāmṛtapariplutam |\nyogo'yaṃ muniśārdūla bimbasya dravyajasya ca || 447 ||\n \nāpādānmūrdhaparyantaṃ nāḍībṛndasya vyañjakaḥ |\nyena sarveśitā vipra bimbasyāsya prajāyate || 448 ||\n \ntaṃ yogamadhunā vacmi ekāgramavadhāraya |\nhṛtpuṇḍarīkamadhyasthaḥ sādhako vṛttivarjitaḥ || 449 ||\n \nmantroccāraprayogeṇa prāgvat padamanāmayam |\nyāyādūrdhvapravāheṇa tasmājjñeyaḥ pravartate || 450 ||\n \navyucchinno'vyathe'kṣubdho svecchayā kṣobhameti ca |\nyathā sannataro dīpo hnakampaḥ kampameti ca || 451 ||\n \nkośakāro yathā tantuṃ gṛhītvā saṃpravartate |\nvijñānaśaktimālambya evambhūto hṛdambujam || 452 ||\n \nsvakīyamāyayā'cāryaḥ pūrvavat saṃviśettataḥ |\ndevasya hṛdayāmbhojaṃ vilokya saha tena vai || 453 ||\n \nbhāvayitvātha vijñānaṃ bodhaśaktyā tato vrajet |\ntaddvādaśāntamāgatya jñeyākhyaṃ na ca nāsikam || 454 ||\n \ntatpādāt pūrvayuktyā tu daivaṃ hṛdayamāśrayet |\ntato vai devahṛdayāt praviśya hṛdayaṃ svakam || 455 ||\n \nmadhyamārgeṇa hṛdayādetya svaṃ netragolakam |\nevaṃ deve'nusandhāya nirīkṣya ca parasparam || 456 ||\n \ndevālokena vātmānamanuviddhaṃ ca saṃsmaret |\nātmālokena deveśaṃ bhinnaṃ sarvatra bhāvayet || 457 ||\n \netadīśvarasandhānaṃ bhinnamekātmalakṣaṇam |\nsarvaiśvaryapradaṃ viddhi sarvadā pratimāsu vai || 458 ||\n \natha śabdānusandhānamekekādbhatadarśanam |\nvakṣyāmi yena vai mantro bimbenaikātmatāṃ vraṃjet || 459 ||\n \nniṣkampabodhasāmānyarūpo bhūtvā punaḥ svayam |\nye śabdajanitā bhāvāḥ sūkṣmaiḥ sūkṣmatarā'khilāḥ || 460 ||\n \nsāmānyabodhaśabdena tān paśyannekatāṃ gatān |\nsaṅkalpapūrvaṃ sarvotthaśabdamātreṇa varjitān || 461 ||\n \nsa cābhimukhamāyāti saṅkalpādutthitasya ca |\nśabdarūpapadārthasya śabdasya paramaujasaḥ || 462 ||\n \nsaṅkalpapadavīrūḍhaḥ sphuratyantasthitaḥ sphuṭam |\npadārthopari yaḥ śabdo madhyamaṃ viddhi tanmune || 463 ||\n \nhṛtpajhakarṇikāsaṃsthaḥ prayatnapadavīṣu ca |\nvidyāsu karaṇotthāsu yaścābhivyaktimeti ca || 464 ||\n \nvācyavācakarūpeṇa sa śabdaḥ sthūla ucyate |\natisthūlaparatvena sa ca vāgviṣaye punaḥ || 465 ||\n \ndṛśyādṛśyeṣu bhāveṣu abhivyaktiṃ prayāti ca |\nsa hi sthūlataraḥ śabdo vyavahāre'khile sthitaḥ || 466 ||\n \ntasmācchamdamayo deha iti cetasi vai purā |\nniṣkampaṃ sādhakaḥ kṛtvā bimbaṃ bhāvyaṃ tadātmakam || 467 ||\n \nśabdasaṃhārayogena sabimbaṃ brahnasaṃyutam |\nniṣkampayogayuktātmā yo guruḥ saṃpraviśyati || 468 ||\n \npūrvoktakramayogena śabdabrahna hyanāgatam |\npaśyet pariṇataṃ vipra kramādviśvātmanā tu vai || 469 ||\n \ntena saṃsthāpitaṃ bimbaṃ bhuktimuktiphalapradam |\nevaṃ śabdānusandhānaṃ kṛtvā bimbasya sattama || 470 ||\n \ntato vai mantrasandhānamārabheta prayatnataḥ |\naśabdadehaḥ śabdātmā nityoditamanāmayam || 471 ||\n \nsvahṛtpajhasthitaṃ mantrairvyāptiṃ tathākhilaiḥ |\nmantrātmānaṃ jagannāthaṃ bimbahṛtpajhamadhyagam || 472 ||\n \nsphurattārakarūpaṃ ca mantrairvyāptiṃ tathākhilaiḥ |\nmantrātmānaṃ jagannāthaṃ bimbahṛtpajhamadhyagam || 473 ||\n \nsaṃsmaret sṛṣṭisaṃhārau kurvantaṃ sādhakottamaḥ |\nparaḥ sa eva voddhavyaḥ susūkṣmaḥ sa ca niṣkalaḥ || 474 ||\n \nsakalaṃ caiva boddhavyamubhayātmakamityapi |\nvijñānarajanīmadhye jñeyaṃ nidrārasāsthitam || 475 ||\n \ntatvagrāmaprabhāte'tha saṃbhogamiva sodaye |\nprabuddhaṃ saṃsmareddevamavatīrṇaṃ parāt padāt || 476 ||\n \nsarvādhvabhogapīṭhaṃ tattenākrāntaṃ ca bhāvayet |\nbhogabhūsaṃsthitaṃ devaṃ sthitimantaṃ vibhāvya ca || 477 ||\n \nsthitirādhāraśaktirvai vibhormantrātmakasya ca |\ntasmādbrahnaśilāpīṭhaṃ bimbamekīkṛtaṃ smaret || 478 ||\n \nnānādhivāsayogena pūjayettadanantaram |\nmantranyāsaṃ purā kṛtvā tridhā pūrvakrameṇa tu || 479 ||\n \nhastanyāsaṃ vinā vipra layayuktyānu cākhilam |\nkathitaṃ sūkṣmasandhānaṃ sthūlaṃ vidhyantaraṃ śrṛṇu || 480 ||\n \nsaṃskṛtaṃ devadevasya tvarcādehaṃ sulakṣaṇam |\nsaṃsmarecca susaṃpūrṇaṃ maṇiratnamayairvinā || 481 ||\n \nsvadehavadupādeyairnāḍīvyūhaiḥ savāyavaiḥ |\ndhātubhiḥ somasūryāgnisahajñānādikairguṇaiḥ || 482 ||\n \nguṇakāraṇataḥ kṣmāntaṃ yadanyattatvasaṃgraham |\ndravyamāśritya vai bimbaṃ vartate yadasanmahat || 483 ||\n \ntatra hṛtkamalākāśe mantraṃ ratnaprabhojjvalam |\nbrahnabhāvanayā nyastaṃ yacchati prātimaṃ phalam || 484 ||\n \nśraddhāparāṇaāṃ kartṝṇāṃ phalato'bhyeti ca sthirām |\npratipattiṃ parāṃ brāhnīmākāraṃ prati sarvadā || 485 ||\n \nprāpnoti yadvaśādante jñānamātmaprakāśakam |\nuktametattu sakalamākarṇaya suvistṛtam || 486 ||\n \npūrvavaddhāraṇābhistu saṃhārakramayogataḥ |\ntadvimbamupasaṃhṛtya svarūpe'vikṛte pare || 487 ||\n \ntataḥ krameṇa vai sṛṣṭvā bimbaṃ jyotirmayaṃ smaret |\nevaṃ pūrvoditaṃ dhyātvā nāḍībṛndasya vyañjakam || 488 ||\n \ntatastāsāṃ tu nāḍīnāṃ dhyāyedvyaktiṃ suvistṛtām |\ndvāsaptatisahasraṃ tu nāḍayaḥ parikīrtitāḥ || 489 ||\n \ndaśapradhānāstāsāṃ tu vāyavaśca tathā daśa |\niḍā ca piṅgalā caiva suṣumnā ca tathā parā || 490 ||\n \ngāndhārī hastijihvā ca pūṣā caiva yaśasvinī |\nalambusā kuhūścaiva kauśikī daśamā smṛtā || 491 ||\n \nprāṇāpānasamānāśca vyānodānau tathaiva ca |\nnāgaḥ kūrmaśca kṛkaraḥ devadatto dhanaṃjayaḥ || 492 ||\n \nānīya tritayaṃ kuryāddaive pūrakakumbhakau |\npūrake nāḍikāḥ sarvāḥ pūryante nātra saṃśayaḥ || 493 ||\n \ntato hṛdayapajhaṃ ca vikāsamupayāsyati |\nkumbhakena niruddhaṃ tadbhavedūrdhvamukhaṃ dvija || 494 ||\n \nsavāyūnāṃ ca nāḍīnāṃ sthitiṃ smṛtvā tataḥ param |\nrasalohitamāṃsānāṃ medomajjāsthināṃ tathā || 495 ||\n \ndhātūnāṃ śukladhātvantaṃ smṛtvāntaḥ saṃsthiti kramāt |\nsmṛtvā hṛdayapajhe tu somasūryāgnimaṇḍalān || 496 ||\n \nāpādāt brahnarandhrāntaṃ sarvibaṃbeṣu sattama |\nprakṛtīnāṃ ca tatvānāṃ kuryāt samyaṅniveśanam || 497 ||\n \nāpādādbrahnarandhrāntamavyaktāntaṃ krameṇa tu |\nkṣityādikānāṃ pādāntamavyaktaṃ vā dharāntikam || 498 ||\n \nmūrdhni bhrūmadhyaparyantaṃ pradhānaṃ bhāvayeddvija |\nsindūrapuñjasaṃkāśāṃ tālumadhye dhiyaṃ smaret || 499 ||\n \nsitenduraśmivarṇābhaṃ khadyotamiva khecaram |\ntālumūle tvahaṃkāraṃ kusumbharasasannibham || 500 ||\n \nsaṃsmarenmānasaṃ tatvaṃ tālukaṇṭhāntare dvija |\nrājopaladyutimuṣaṃ kadambakusumopamam || 501 ||\n \nkaṇṭhāddhṛtpajhaparyantaṃ smaret pañcapade same |\nśrotrādīnatha vai pañca prasphurattārakojjvalān || 502 ||\n \npajhasthānācca nābhyantaṃ prāgvat pañcapadāntare |\nvāgādīn vai sthitān pañca krameṇa viniveśayet || 503 ||\n \nānābhervastiśīrṣāntaṃ susame padapañcake |\nśabdatanmātrapūrvāṇi gandhamātrāvasānataḥ || 504 ||\n \nsvaiḥ svairguṇaiśca yuktāni bhāsvajjyotiḥ prabhāṇi tu |\nūrumūle tathā madhye sandhideśe tatastvadhaḥ || 505 ||\n \ndaṇḍe marmāvasāne tu sarvasmiṃścaraṇe kramāt |\nkhaṃ vāyvaganyudakakṣmāntaṃ cintayedbhūtapañcakam || 506 ||\n \nnīrūpāñjanavarṇaṃ tu saṃsmaredvyomagolakam |\nvāyavyaṃ nīlapītaṃ ca taijasaṃ madhupiṅgalam || 507 ||\n \nmuktāphalanibhaṃ cāpyaṃ raktapītaṃ tu pārthivam |\nathavā tatvavinyāsamevameva samācaret || 508 ||\n \nprakṛtiṃ hṛdaye nyastvā dhīmanomamatāṃ tathā |\nkaṇṭahṛnnābhiṣu nyastvā tanmātraṃ śabdasaṃjñitam || 509 ||\n \nsvabhūtayuktaṃ śirasi tāloḥ kaṇṭhāntakaṃ tathā |\nsparśākhyaṃ vāyunā sārdhaṃ rūpākhyaṃ vahninā saṅa || 510 ||\n \nkaṇṭhāt prabhṛti nābhyantaṃ rasākhyena jalaṃ saha |\nnābherjānvantaraṃ yāvajjānoḥ pādāntakaṃ nyaset || 511 ||\n \ndharāṃ gandhena tatpaścāt sve sve sthāne tu vinyaset |\nbuddhyakṣāṇi krameṇaiva tathā karmendriyāṇyapi || 512 ||\n \nyadvā pradhānamāmūrdhno yāvadvakṣaḥsthalaṃ nyaset |\nnābhau buddhimahaṅkāraṃ kaṭimūlāśritaṃ smaret || 513 ||\n \nūrubhyāṃ śabdatanmātraṃ sparśākhyaṃ sparśākhyaṃ sandhideśagam |\njaṅghābhyāṃ rūpatanmātraṃ gulphayo rasasaṃjñitam || 514 ||\n \npādābhyāṃ gandhasaṃjñaṃ tu svabījadhyānasaṃyutam |\nathavā saptadhā tatvaklṛptau sthānakramaṃ śraṛṇu || 515 ||\n \ngulphajānukaṭīvakṣaḥkaṇṭhabhrūkāvaṭāvadhi |\nbuddhyantānāṃ dharādīnāṃ kramādavanisaptakam || 516 ||\n \nāpādanābhideśaṃ vā mahābhūtairdharādikaiḥ |\nvyāptaṃ caturbhirvāyvantaistadūrdhvaṃ nabhasā punaḥ || 517 ||\n \npūritaṃ hṛdayāntaṃ ca taduddeśācchikhāvadhi |\nvibhāvyaṃ manasā vyāptaṃ tadūrdhve dvādaśāntakam || 518 ||\n \npradhānāparaparyāyaṃ buddhitatvaṃ tu vinyaset |\natha dvedhā tatvaklṛptau vidhānamavadhāraya || 519 ||\n \nāmūrdhno nābhiparyantaṃ pradhānaṃ paribhāvayet |\nānābheḥ pādaparyantaṃ smarettanmātrakaṃ gaṇam || 520 ||\n \nyadvā vyaktau pradhānaṃ tu vyāpakaṃ devarūpadhṛk |\nsarvatatvamayaṃ mantraṃ tasya vā kevalaṃ hṛdi || 521 ||\n \nprādhānikaṃ yojanīyamabhinnaṃ tatvakāraṇam |\nevamicchānurūpeṇa tatvavinyāsamācaret || 522 ||\n \njñānādiguṇaṣaṭkaṃ ca hṛdayādiṣu vinyaset |\nprāgvadīśvarasandhānamācarenmunipuṅgava || 523 ||\n \ntataḥ śabdānusandhānaṃ prāguktaṃ tu samācaret |\ntathaiva varṇabhedena sthānabhede ca vinyaset || 524 ||\n \nkadambakusumākāra makāraṃ vinayseddvija |\nśikhāyāṃ śikhāroddeśe ākāraṃ kuṅkamaprabham || 525 ||\n \ntaptacāmīkarākāramikāraṃ mukhamaṇ‍ḍale |\nīkāraṃ kaṇṭhadeśe tu kundendusadṛśaprabham || 526 ||\n \nukāraṃ jatrubhāge tu śuddhasphaṭikavarcasam |\nūkāraṃ vakṣasi tathā sindūrasadṛśākṛtim || 527 ||\n \nṛkāraṃ hṛdaye nyasyecchuklavarṇaṃ mahāprabham |\nṛkāraṃ jāṭhare bhāge lākṣārasasamadyutim || 528 ||\n \nlṛkāraṃ nābhibhāge tu taptakāñcanasannibham |\nlṛkāraṃ liḍgadeśasthaṃ vinyasedasitaprabham || 529 ||\n \nekāraṃ drutahemābhamūruyugmaṃ samāśritam |\naikāraṃ jānuyugme tu sandhyājaladasannibham || 530 ||\n \nokāraṃ jaṅghayostadvacchuklavarṇaṃ dvijottama |\naukāraṃ raktavarṇaṃ ca gulphadvayagataṃ tathā || 531 ||\n \naṅgāraṃ pādayorbrahnannayaskāntasamaprabham |\naḥ kāraṃ caraṇāṅguṣṭhe pajharāgasamaprabham || 532 ||\n \nkakāraṃ tu lalāṭasthaṃ raktavarṇaṃ tu vinyaset |\nkhakāraṃ pītalanibhaṃ bhruvormadhyamadeśagam || 533 ||\n \ngakāraṃ nāsikāyāṃ tu tuṣārasadṛśākṛtim |\nghakāraṃ sitavarṇaṃ tu daśanasthānasaṃśritam || 534 ||\n \nṅakāraṃ cibukoddeśe śaradgaganasannibham |\ncakāraṃ raktavarṇaṃ ca kṛkāṭīgocare nyaset || 535 ||\n \nchakāraṃ pṛṣṭhabhāge tu jvalitānalasannibham |\njakāraṃ kaṭideśasthaṃ kāñcanādrisamaprabham || 536 ||\n \njhakāramūrumūle tu śuddhasphaṭikasannibham |\nñakāraṃ pādagulphāgre pajharāgasamaprabham || 537 ||\n \nṭakāraṃ bhrūyugagataṃ tuṣārasadṛśākṛtim |\nṭhakāraṃ netrayorbrahnan raktavarṇaṃ mahāpramam || 538 ||\n \nḍakāraṃ gaṇḍayoścaiva pītavarṇaṃ mahādyutim |\nḍhakāraṃ hanuyugmasthamindranīlasamaprabham || 539 ||\n \nṇakāraṃ kucayugme tu haritālasamadyutim |\ntakāraṃ śravasoryugme pravālopalasannibham || 540 ||\n \nthakāraṃ skandhayugale campakaprasavākṛtim |\ndakāraṃ bhujayormadhye jvalitānalasannibham || 541 ||\n \ndhakāraṃ tu prakoṣṭasthaṃ khadyotacayadīdhitim |\nnakāraṃ karayornyasya pajhapatrasamadyutim || 542 ||\n \npakāraṃ romakūpasthaṃ palājñadalasannibham |\nphakāraṃ kakṣabhāgasthaṃ sandhyābhrasadṛśaprabham || 543 ||\n \nbakāraṃ pārśvayugme tu pūrṇacandrasamaprabham |\nbhakāraṃ sakthideśasthaṃ nīlāñjanacayopamam || 544 ||\n \nmakāraṃ piṇḍikāsaṃśthaṃ śaradghaganasannibham |\nyakāraṃ pāñcajanye tu dhūmravarṇaṃ ca vinyaset || 545 ||\n \nrakāraṃ ca sahasrāre raktapaṅkajasannibham |\nlakāraṃ ca gadāyāṃ vai saudāminisamaprabham || 546 ||\n \nvakāramaravinde tu śāradābhrasamaprabham |\nśakāraṃ śoṇite nyasya amṛtābhāsavigraham || 547 ||\n \nṣakāramasthinicaye śaśaśoṇitasannibham |\nsakāraṃ māṃsadeśe tu himakundasamaprabham || 548 ||\n \nhakāraṃ prāṇadeśasthaṃ śuddhasphaṭikavigraham |\nkṣakāraṃ sarvatovyāptaṃ sūryavaiśvānaraprabham || 549 ||\n \nathavā mātṛkānyāsamevameva samācaret |\nakāraṃ tālau vinyasya mukhe cākārameva ca || 550 ||\n \niṅa locanayornyasya uū śravaṇayostathā |\nṛṛ nāsāpuṭe caiva lṛlṛ gaṇḍadvaye tathā || 551 ||\n \neai daśanapaṅktau ca o au oṣṭhagatau smaret |\naṃ ityeva lalāṭe tu visargaṃ rasane tathā || 552 ||\n \nyakāraṃ tvaggataṃ nyasya rephaṃ cakṣuṣi vinyaset |\nlakāraṃ nāsikāyāṃ tu vakāraṃ daśanāgrataḥ || 553 ||\n \nśrotre śakāraṃ vinyasya ṣakāramudare tathā |\nsakāraṃ kaṭideśe tu hakāraṃ hṛdaye tathā || 554 ||\n \nkṣakāraṃ nābhideśe tu vinyasedadvijasattama |\npavargo bāhurekastu tavargastu dvitīyakaḥ || 555 ||\n \nṭavargaśca cavargaśca jaṅghādvayamudāhṛtam |\nkavargoṅgulayaḥ sarvā vijñātavyā dvijottama || 556 ||\n \nevaṃ hi varṇasandhānaṃ kṛtvā caiva tataḥ param |\nāmūrdhnaścaraṇāntaṃ ca vinyaseddvādaśākṣaram || 557 ||\n \naṅgopāṅgasthitiṃ kuryāt sthāneṣu hṛdayādiṣu |\ncakrādivainateyāntaṃ prāgvannyastvā krameṇa tu || 558 ||\n \nsarvān lāñchanamantrāṃstu tato dāmodarādikān |\ntacchaktikāṃstathā mantrān pūrvavadviniveśayet || 559 ||\n \nupasaṃhṛtipūrvāntaṃ sarvaṃ kṛtvā krameṇa tu |\ntatastatparamaṃ brahna hṛdisthaṃ pūrvavat smaret || 560 ||\n \ntatastu mantrasandhānaṃ kṛtvā pūrvoktavartmanā |\nsahasraśirasaṃ daivamityādīn pāṭhayet kramāt || 561 ||\n \nevaṃ sthūlānusandhānametatte kathitaṃ mayā |\neṣu prokteṣu viprendra sandhāneṣu parādiṣu || 562 ||\n \nsandhānamekaṃ kṛtvā tu gururicchānurūpataḥ |\ntato'rcayitvā deveśaṃ śayane bimbavṛttikam || 563 ||\n \nsāṃsparśikairāsanādyairvividhairaupacārikaiḥ |\nhṛdayaṅgamasaṃjñaiśca madhuparkādibhirdvija || 564 ||\n \nparamānnādibhiścānnaiḥ pavitraiḥ pānakaistathā |\nanyaiśca vividhairbhogairyathā cānukrameṇa tu || 565 ||\n \nsarvaṃ tu saṃpradānāntaṃ kṛtvā paścāttu maṇḍale |\nsannidhīkṛtya saṃpūjya mahatā vibhavena tu || 566 ||\n \nagnau santarpayet sāṅgaṃ samitsaptakapūrvakam |\njuhuyurmūrtipāścāpi sve sve kuṇ‍ḍe yathākramam || 567 ||\n \nprāgādidikṣu kuṇḍeṣu krameṇa samidhaḥ smṛtāḥ |\npalāśavakṣakhadirabimvodumbarabhūruhām || 568 ||\n \nāgneyādividikṣu syuḥ pippalaplakṣasaṃbhavāḥ |\nnyagrodhaprabhavāścaiva kāśmaryaprabhavāstathā || 569 ||\n \npalāśasamidho'nyatra bhūyasāṃ parikalpane |\nuktābhāve tu sarvatra pālāśyaḥ samidho matāḥ || 570 ||\n \ncatasro dhenavaḥ sthāpyā dakṣiṇasyāmudaṅmukhāḥ |\ngaṅgāsarasvatīgodāyamunārūpadhāriṇī || 571 ||\n \ndugdhaistadīyaiḥ śrapaṇaṃ carūṇāmāhutīstathā |\nśrapayet payasā pūrve śālitaṇḍulamāḍhakam || 572 ||\n \nkṛsarairdakṣiṇāgnau tu pāścātye gulamiśritam |\nudīcyāgnau haridrānnaṃ śuddhānnamitarāgniṣu || 573 ||\n \npratyekaṃ śatamaṣṭau ca homāḥ syuḥ samidādibhiḥ |\ntadardhaṃ vātha pādaṃ vā deśakālānurūpataḥ || 574 ||\n \ntilaśāliyavāveṇurhomavījānyanukramāt |\ntilairitarakuṇḍeṣu tairvā sarvatra kalpayet || 575 ||\n \nsvamūrtikumbhānmantreṇa jalamuddhṛtya bhājane |\nbimbamūrdhni kramāddeyaṃ sarvairekāyanādikaiḥ || 576 ||\n \ncaturdarbhakṛtanaiva kūrcena tu tato dvija |\npalāśakhadirāśvatthabilvaśākhābhirambubhiḥ || 577 ||\n \nsiñceyurmūrtipāḥ samyagvedikākalaśaiḥ sthitaiḥ |\nācāryaḥ koṇadeśasthaistoyairvetasaśākhayā || 578 ||\n \nsantarpayitvā tadanu mantraṃ saparivārakam |\nājyādinā prabhūtena datvā pūrṇāhutiṃ tataḥ || 579 ||\n \ndīkṣāvidhikrameṇaivaṃ sakalāṃ tatvapaddhatim |\nsaṃśodhya parabhāgasthastvācāryaḥ susamāhitaḥ || 580 ||\n \nbhagavantaṃ kṛte tvevaṃ bimbasthaṃ śrāvayet kramāt |\nmanasā suviśuddhena idaṃ mantramupasthitaḥ || 581 ||\n \ntvayā sannihitenātra bhavitavyamadhokṣaja |\nmatpūrvāṇāṃ hi bhaktānāṃ siddhihetornirañjana || 582 ||\n \ntataḥ sa bhagavānmantraḥ prabuddhaḥ kamalekṣaṇaḥ |\nbimbamutthāpayan dhyāyedācāryeṇa tu saṃmukham || 583 ||\n \nkṛtvā tu pādapatanaṃ aṣṭāṅgena tu sādhakaḥ |\nbimbātmanā prayātānāṃ kṣmādīnāmaṅgarūpiṇām || 584 ||\n \nāpādane'pi pūrṇārthaṃ piṇḍībhūtārthameva ca |\nārambhādeva jātānāṃ chidrāṇāṃ śamane tu vai || 585 ||\n \nāpyāyanārthaṃ mantrāṇāṃ dravyairhomaṃ samācaret |\ndviṣaṭkenāhutīnāṃ ca ekaikena caturhṛdā || 586 ||\n \nācāṅghrerjānuparyantaṃ spṛṣṭvājyaṃ homayet purā |\nānābhijānudeśācca tathaiva juhuyāddadhi || 587 ||\n \nnābherākaṇṭhataḥ kṣīrāmāmūrdhnaḥ kaṇṭhato madhu |\nsaṃmiśraya juhuyāt sarvaṃ spṛṣṭvā dehaṃ tu cākhilam || 588 ||\n \ndatvā ghṛtena vai paścāt pūrṇāṃ mūlena tatparam |\nsaṃskṛtya bimbavat pīṭhaṃ bhinnaṃ brahnaśilāṃ tathā || 589 ||\n \nprāṇābhimānadevaṃ vā yasya yo vihitastu vai |\nveṣṭhayitvāmbaraiścitraiscakramantreṇa vai tataḥ || 590 ||\n \nkāryo brahnaśilāhomaḥ śatāṣṭādhikasaṃkhyayā |\ngāyatrībhistadardhaṃ ca bahvṛcādyaiḥ pṛthak pṛthak || 591 ||\n \najasya nābhāvityādimantrairekāyanaistataḥ |\nadhvādi bhūtamūrtiṃ tu bhogyaṃ vāpyapṛthak sthitam || 592 ||\n \ndevatānāṃ tvadhiṣṭhānaṃ pīṭhaṃ kṛtvā tu buddhigam |\nhotavyaṃ praṇavenaiva svayaṃ vyāhṛtibhistataḥ || 593 ||\n \naparairbalamantreṇa praṇavāntena lāṅgalin |\ntato havanamantreṇa tarpaṇīyaṃ tadeva hi || 594 ||\n \nsvanāmnā praṇavenaiva svāhāntenāparaistathā |\nsaṃrodhastarpitānāṃ ca kāryaḥ pūrṇāntameva hi || 595 ||\n \nsāmmasā viṣṭareṇaiva bhāvena sajapena tu |\nsarvaiḥ svakasya devasya svakīyāsu ca mūrtiṣu || 596 ||\n \nśabdātmikāsu mūrtāsu tadvacchutimayasya ca |\nprāsādasyātha paritaḥ kuṇḍeṣvaṣṭāsu ca kramāt || 597 ||\n \nkuṇḍasaṃskārapūrvaṃ tu sarvaṃ kṛtvā tu mūrtipaiḥ |\nhavanaṃ vidhivat kuryāddravyaiḥ pūrvoditaiḥ kramāt || 598 ||\n \nkṛtvaivaṃ ca tadā dikṣu mūrtipān viniveśya ca |\npārśvadeśe tu kuṇḍānāṃ tarpayet pāyasena tu || 599 ||\n \ndakṣiṇāṃ ca yathāśakti dadyāddhemādikīṃ tataḥ |\ngṛhītvā dakṣiṇāṃ mantraḥ prīṇanīyastu taistataḥ || 600 ||\n \nbimvasya nikaṭe sthitvā imaṃ mantramudīrayet |\nprāpte lagnodaye vipra sanniroddhya jagadgurum || 601 ||\n \nkṣaṇaṃ kṣamasva bhagavan sarvajña karuṇātmaka |\nniveśayāmi te yāvat prāsāde brahnapīṭhikām || 602 ||\n \natha nidrāyamāṇaṃ tu devaṃ stutvāvakuṇṭhya ca |\narcayitvā namaskṛtya tatra sarvān praveśayet || 603 ||\n \nviprānekāyanān vāpi tathā vai bhavṛcādikān |\nsvasvaśākhotthitān mantrān pāṭhayet kramayogataḥ || 604 ||\n \nstutipāṭhakapūrvāṃśca nṛttagītaparāyaṇān |\nvīṇāveṇumṛdaṅgādīnitarāṃśca praveśayet || 605 ||\n \nvidiksthān praṇave jāpe mūrtipāṃstu nivedayet |\ndiksthitān mūrtipān vipra dvādaśārṇe nivedayet || 606 ||\n \nrakṣāmudrāṃ tataḥ kṛtvā darśayet sarvadikṣvatha |\nśāyayeddarbhaśayyāyāṃ yajamānamupoṣitam || 607 ||\n \nsthaṇḍile svapnasiddhyarthaṃ prākaśiraskaṃ tato dvija |\nevaṃ kṛtvādhivāsaṃ tu jāgareṇa nayedguruḥ || 608 ||\n \nprabhātāyāṃ tu śarvaryāṃ kṛtvā snānādikāḥ kriyāḥ |\npratiṣṭhāmārabhet paścāddeśikaḥ śāstravittamaḥ || 609 ||\n \nprabuddhaṃ yajamānaṃ tu svapnaṃ pṛcchecchubhāśubham |\ntatrāśubhopaśāntyarthaṃ tadānīṃ juhuyādguruḥ || 610 ||\n \nśataṃ sahasraṃ sāṣṭaṃ vā yathāśaktyathavā dvija |\nmadhvājyakṣīrasaṃmiśrān saphalāṃśca tilānapi || 611 ||\n \nastrasaṃpuṭitenaiva nāmnā svāhānvitena ca |\ndoṣaṃ jahi jahītyeva padaṃ nāmānasānakam || 612 ||\n \nkevalenāthavājyena siṃhamantreṇa homayet |\nevaṃ duḥsvapnaśāntiṃ tu kṛtvā sthāpanamācaret || 613 ||\n \nprāsādaṃ darbhaśākhābhirbahirantaśca mārjayet |\nvikīrya sākṣataṃ puṣpaṃ gugguluṃ dhūpayet punaḥ || 614 ||\n \nsahamūrtidharairvipra śilpibhiścātha deśikaḥ |\nsārghyapuṣpākṣatakaraḥ prāsādāntaṃ vrajettataḥ || 615 ||\n \nhanyāt siddhāryakaistatsthān vighnānastrābhimantritaiḥ |\nprāṅbhadhye vidhinānena śvabhraṃ vā sāmprataṃ khanet || 616 ||\n \ntadarthaṃ garbhagehaṃ tu sūtrapātairvibhājayet |\ntadvidhānaṃ muniśreṣṭha yathāvadavadhāraya || 617 ||\n \nprāsāda ekadvāre tu garbhamānaṃ viniścitam |\ndvārāt paścimabhittyaṃtaṃ dakṣiṇottaramāyatam || 618 ||\n \nsaptadhā vibhajet samyak paiśācaḥ prathamaḥ smṛtaḥ |\ndvitīyo mānuṣo bhāgastṛtīyo devasaṃjñitaḥ || 619 ||\n \nvrāhnaścaturtho vijñeyaḥ kramādanye trayastathā |\ndevamānuṣapaiśācā vijñeyā dvijasattama || 620 ||\n \nathavā navadhā kuryāddakṣiṇottaramāyatam |\npaiśācaḥ prathamo bhāgo dvitīyo mānuṣaḥ smṛtaḥ || 621 ||\n \ntṛtīyaśca caturthaśca bhāgau daivikasaṃjñakau |\nbrāhnastu pañcamo bhāgo veditavyastataḥ param || 622 ||\n \ndaivamānuṣapaiśācāścatvāro'nye krameṇa tu |\nprāsāde tu caturdvāre caturdikṣu samaiḥ padaiḥ || 623 ||\n \nvibhajet saptadhā madhye bhāgaḥ syādbrāhnasaṃjñitaḥ |\ndivyamānuṣapaiśācāḥ kramāt paṅktikrameṇa tu || 624 ||\n \nathavā cāṣṭadhā kṛtvā madhye brāhnaṃ catuṣpadam |\ndivyādisaṃjñitaṃ vipra kramāt paṅtitrayaṃ bhavet || 625 ||\n \nathavā navadhā garbhaṃ vibhajet sarvadikpadaiḥ |\nmadhyamaṃ tu bhavedbrāhnaṃ divyaṃ paṅaktidvayena vā || 626 ||\n \ndivyabrāhnaṃ bhavet paṅktyā paṅktyā daivikasaṃjñitam |\nmānuṣaṃ tadbahiḥ paṅktyā paiśācaṃ tadbahirbhavet || 627 ||\n \nyadvā dviraṣṭadhā bhaṅktvā brāhnamadhye catuṣpadam |\ndivyabrāhnaṃ bahiḥ paṅaktyā divyaṃ paṅktitrayeṇa ca || 628 ||\n \npaṅktidvayaṃ mānuṣaṃ syāt paiśācaṃ paṅktijaṃ bhavet |\nekadvāre'pi bhavane evaṃ vā parito srajet || 629 ||\n \ncaturdvīre'pi bhavane brāhnākhye madhyame pade |\ncaturdigvīkṣamāṇasya sthāpanaṃ caturātmanaḥ || 630 ||\n \nprāsāda ekadvāre tu ekaberaṃ dvijottama |\nbrāhnadaivikabhāgābhyāṃ daivamānuṣayostu vā || 631 ||\n \nbrāhne vā daivike vātha tasmin divyāśrite tu vā |\nmānuṣāśritadaive vā sthāpayet phalabhedataḥ || 632 ||\n \ncaturdvāre tu bhavane bahuberaṃ niveśayet |\nvibudhabrahnabhāgābhyāṃ divyamānuṣayostu vā || 633 ||\n \nbrāhnādimānuṣānteṣu triṣu bhāgeṣu vā dvija |\nbrāhnāśrite tu divye vā tasmin vā mānuṣāśrite || 634 ||\n \nsapīṭhabimbamānānāṃ bṛhatvasyānurūpataḥ |\ncaturdvāre tu bhavane brāhna eva bhavet sadā || 635 ||\n \nbrāhnādimānuṣānteṣu triṣu bhāgeṣu cottamam |\nśayanaṃ brāhnadivyābyāṃ madhyamaṃ tvadhamaṃ smṛtam || 636 ||\n \ndivyamānuṣabhāgābhyāmevaṃ viddhi tridhā sthitam |\nbrāhne vā brāhnadivye vā divye vā brahnasaṃśrite || 637 ||\n \ndivyamānuṣayorvāpi divye vā mānuṣāśrite |\nāsanaṃ vihitaṃ vipra sthāne'pyevaṃ vidhīyate || 638 ||\n \nyānagaṃ sthāpayedbrāhne divyamānuṣayostu vā |\nekaberavidhāne tu tadagre bhāgayordvayoḥ || 639 ||\n \nārādhanārthato vediṃ sthāpayenmunipuṅgava |\nyadā cotsavabimbādibimbānāṃ saṃsthitistadā || 640 ||\n \nagrapīṭhopagaṃ bhāgaṃ tṛtīyaṃ vā samaiḥ padaiḥ |\nsaptāṣṭanabadhā vāpi bhajedbhittidvayāntare || 641 ||\n \ndviraṣṭadhā vā madhye tu kramādbhāgatrayaṃ tyajet |\ncatuṣkaṃ tritayaṃ ṣaṭkaṃ tataḥ śeṣeṣu dakṣiṇe || 642 ||\n \nsthāpayedautsavaṃ bimbaṃ devīyuktaṃ tu vāmataḥ |\nbhāgeṣu kramaśo vipra tīrthabimbasamanvitam || 643 ||\n \nbimbaṃ nityotsavārthaṃ ca tathā śayanakautukam |\nnimittasnapanārthaṃ ca bimba taṃruṇakautukam || 644 ||\n \nārādhanārthaṃ devasya madhye bhāgadvayorapi |\nsnapane mūlabimbasya kriyamāṇe bahūdakaiḥ || 645 ||\n \nyathā cautsavabimvādyāḥ snānīyajalabindubhiḥ |\nna spṛśyate tathā teṣāṃ sthāpanaṃ tu samācaret || 646 ||\n \nsaṃkaṭe sati taddeśe bāhye tu mukhamaṇḍape |\nsthāpayet sarvabimbāni tatrāpi sati saṃkaṭe || 647 ||\n \nprathamāvaraṇe vāpi dvitīyāvaraṇe'pi vā |\nsthānaṃ suvistṛtaṃ kṛtvā prāsādāgraṃ ca varjyadik || 648 ||\n \ndiktraye'bhimate kuryād vidikṣvabhimateṣu vā |\nkhalūrikāpradeśe vā sudeśe suparīkṣite || 649 ||\n \nsthāpayedvidhinā yātrābimbaṃ devīsamanvitam |\nanyāni sarvabimbāni bahi rna sthāpayet vkacit || 650 ||\n \nśāstrajño deśikendrastu bahuberavidhāvapi |\nnimittasnapanādau tu yogye bṛhati sattama || 651 ||\n \nsthāpite mūlabimbe tu evameva samācaret |\nvinā vai karmabimbaṃ ca bimbaṃ nityotsavārthataḥ || 652 ||\n \nubhayaṃ sthāpayennityaṃ prāsādābhyantare vkacit |\nayogye mūlabimbe tu sadā snapanakarmaṇi || 653 ||\n \nyātrābimbādibimbāni sadā garbhagṛhāntare |\nsarvāṇi sthāpanīyāni na bāhye tu kadācana || 654 ||\n \nbahuberavidhau bhāge tadagre saptabhājite |\nbhāgamekaṃ parityajya dakṣiṇe'tha padadvaye || 655 ||\n \nsthāpayedautsavaṃ bimbaṃ caturthe snapanāspadam |\nkarmabimbaṃ ca tadvāme tīrthabimbādiyojanam || 656 ||\n \nvediḥ sthāpyā tadanyasmin bhāge bhāgadvayo'pi vā |\npaiśācamathavāpyagre tyaktvā bhāgadvayorapi || 657 ||\n \nsthāpya bimbaṃ tadūrdhve tu karmabimbasya cāspadam |\ntasya dakṣiṇapārśve tu yātrāmūrtiṃ tu vinyaset || 658 ||\n \nvāmapārśve tato'nyeṣāṃ sthāpanaṃ vihitaṃ bhavet |\naṣṭadhā navadhā bhākte sthāpayetaṃ pañcame pade || 659 ||\n \nkarmabimbaṃ tu navame pade ṣoḍaśabhājite |\nanyeṣāṃ sarvabimbānāṃ prāgvat sthāpanamācaret || 660 ||\n \nmūlabimbe śayāne tu viśeṣaḥ kathyate śrṛṇu |\nsaptabhākte'grabhabhāge tu prāgvadbhittidvayāntare || 661 ||\n \ndattvā dakṣiṇabhāge tu bhāgānāṃ tu catuṣṭayam |\nsthāpayet pañcame vāpi caturthe karmakautukam || 662 ||\n \naṣṭhadhā navadhā bhākte ṣaṣṭhe vā pañcame'pi vā |\nagre dviraṣṭadhā bhākte dvādaśaikādaśe tu vā || 663 ||\n \ndaśame navame vāpi sthāpayet karmakautukam |\ndakṣiṇottarayoḥ prāgvadanyeṣāṃ nyasanaṃ bhavet || 664 ||\n \nārādhanārthato vediḥ sthāpanīyā tu pūrvavat |\nparitaḥ saptadhā bhakte navadhāṣṭadviraṣṭadhā || 665 ||\n \nmūlabimbāgrataḥ paṅktyā dvitīyāyāmathāpi vā |\nsarveṣāṃ karmabimbānāṃ prāgvat sthāpanamācaret || 666 ||\n \nsthāpanīyā ca viprendra prāgvadarcanavedikā |\npīṭhoparyapi vā devaṃ yaṃ tvārādhayate sadā || 667 ||\n \nmadhye ratnopalaṃ pīṭhe nyastvordhve sthāpayettu tām |\ndevīsamanvitaṃ yatra sathāpanaṃ bhavati dvija || 668 ||\n \nmūlabimbasya pārśve tu pīṭhadeśaṃ visṛjya ca |\nsapīṭhānāṃ tu devīnāṃ sthāpanaṃ tu samācaret || 669 ||\n \nekā savye dakṣiṇe vā sthāpyā dve dakṣavāmayoḥ |\ncatasrastu krameṇaiva sthāpyā dakṣiṇavāmayoḥ || 670 ||\n \nprāsāde calabimbaṃ tu sthāpyate yatra sattama |\nmadhye vediṃ tu saṃsthāpya tadūrdhve sthāpayettu tat || 671 ||\n \nyadvā divye mānuṣe vā pīṭhaṃ sthāpya tadūrdhvataḥ |\nsanniveśya ca tadbimbaṃ pūjākāle hyupasthite || 672 ||\n \nmadhye bhadrāsanaṃ nyastvā tadūrdhve viniveśya ca |\ntat pūjayitvānudinaṃ bhūyaḥ pīṭhopari nyaset || 673 ||\n \nsvayaṃvyakte vimānādau sthāne siddhapratiṣṭhite |\nmunimukhyaistu tatraivaṃ viśeṣaṃ śrṛṇu sattama || 674 ||\n \nsapīṭhaṃ bhagavadbimbaṃ mūlākhyaṃ sthāpitaṃ purā |\ndeśe yāvati taddeśadvārayorantaraṃ tu yat || 675 ||\n \ntat tridhā susamaṃ kṛtvā ārabhya dvārapārśvataḥ |\npaiśācaṃ mānuṣaṃ divyaṃ kramādbhāgatrayaṃ bhavet || 676 ||\n \ndakṣabhitteḥ samārabhya divyabhāgaṃ bhajet samam |\nsaptadhā vāmabhittyantaṃ tato vai dakṣiṇāditaḥ || 677 ||\n \npañcame vā caturthe vā sthāpayet karmakautukam |\ntasya dakṣiṇapārśve tu lakṣamīpuṣṭisamanvitam || 678 ||\n \nsthāpayedautsavaṃ bimbaṃ vāmapārśve niyojayet |\nanyāni sarvabimbāni yathāvat kramayogataḥ || 679 ||\n \ndvārāt paścimabhityantaṃ yadvā kṛtvā tu saptadhā |\nsantyajya dvārapārśve tu bhājayed dvitayaṃ punaḥ || 680 ||\n \ntṛtīyaṃ daivikaṃ sapta kṛtvā bhittidvayāntare |\nkarmabimbādibimbānāṃ pūrvavat sthāpanāspadam || 681 ||\n \ntatrāpi śayane vipra vidhānamavadhāraya |\npañcame ṣaṣṭhabhāge vā karmabimbaṃ niyojayet || 682 ||\n \nanyeṣāṃ sarvabimbānāṃ pūrvavat sthāpanaṃ bhavet |\nsvayaṃvyakte caturdvāre paritaḥ saptadhā bhaje t || 683 ||\n \npaiśācaṃ mānuṣaṃ tyaktvā tṛtīye daivike pade |\nagrabhāge tu saumye vā īśvaraprāgvaśena tu || 684 ||\n \nīśānadivyabhāge vā karmabimbaṃ niyojayet |\nyatra prāsādagarbhe tu ekasmin nyasya pīṭhake || 685 ||\n \ncaturo vāsudevādyānathavā keśavādikān |\nprādurbhāvasamūhaṃ vā paṅktirūpeṇa yojayet || 686 ||\n \ndivyakrameṇa tatrāyaṃ viśeṣaḥ kathyate śrṛṇu |\ndvārādibhittiparyantaṃ dakṣiṇottaramāyate || 687 ||\n \nvibhakte saptadhā garbhe brāhnādiṣu padeṣu ca |\nsthāpayet paṅktirūpeṇa pūrvoktenaiva vartmanā || 688 ||\n \ntatrāpi dakṣiṇāśādisthāpayeduttarāntimam |\nyatra cāvṛtirūpeṇa sthāpayettatra saptadhā || 689 ||\n \nvibhakte parito garbhe madhye brāhne niyojayet |\npradhānamūrtiṃ parito divye vā mānuṣe dvayoḥ || 690 ||\n \nanyāśca sakalā mūrtīḥ sthāpayedāvṛtikramāt |\ncaturvyūhapratiṣṭhāyāṃ vāsudevaṃ tu madhyame || 691 ||\n \ntadbahirdivyapaṅktau tu saṃkarṣaṇaṃ tu dakṣiṇe |\npradyumnaṃ paścime bhāge aniruddhaṃ tathottare || 692 ||\n \nsvasvakāraṇasaṃyuktaṃ mūrtyantaragatasya ca |\ncāturātmyacatuṣkasya evameva niyojayet || 693 ||\n \ncāturātmyeṣu navasu navamūrtimayeṣu ca |\nādye madhye vāsudevaṃ prāgādye dikcatuṣṭaye || 694 ||\n \nvāsudevādicatvāraḥ sthāpanīyāḥ krameṇa tu |\npañcamūrtipratiṣṭhākhye dvitaye madhyame pade || 695 ||\n \nvāsudevaṃ tato divye saṃsthāpyā dikcatuṣṭaye |\nnārāyaṇāntāścatvāraḥ saṃkarṣaṇapurassarāḥ || 696 ||\n \nevaṃ kramāt pratiṣṭhānamācaret saptake'pi ca |\nnavamūrtipratiṣṭhāyāṃ vāsudevaṃ tu madhyame || 697 ||\n \ntadvahirdivyabhāgasthapadeṣvaṣṭāsu ca kramāt |\naṣṭau saṃkarṣaṇādyāśca varāhāntāśca mūrtayaḥ || 698 ||\n \nkeśavādipratiṣṭhāyāṃ bāsudevaṃ tu madhyame |\nvibhajya divyabhāgaṃ tu dvādaśāroktavartmanā || 699 ||\n \nprāgādi sthāpayeddevān keśavādyāṃstu dvādaśa |\nyadvā mānuṣapaṅktau tu koṇabhāgacatuṣṭayam || 700 ||\n \nsaṃtyaktvā'nyeṣu bhāgeṣu prāgādi sthāpayet kramāt |\nsaṃkaṭe sati vai kuryāddivyamānuṣayorapi || 701 ||\n \nekabere samuditasthānabhedāt phalaṃ śrṛṇu |\nbrāhnabhāge tu mokṣaḥ syāddivye sthānābhivṛddhikṛta || 702 ||\n \nbhogamokṣaphalāvāptirvrāhne divyasamāśrite |\ndivyabhāgaphalāvāptirmānuṣāśritadaivike || 703 ||\n \ndaivamānuṣabhāgācca tvaihikāmuṣmikaṃ phalam |\nvibudhabrahnabhāgācca saihikaṃ tu guṇāṣṭakam || 704 ||\n \nbahuberavidhāne tu phalabhedaṃ śrṛṇu dvija |\njñānādiguṇaṣaṭkasya prāptirbrahnapade bhavet || 705 ||\n \nsarvakāmaphalaprāptirdaivike brahnasaṃśrite |\nvibudhabrahnabhāge ca divyamānuṣayorapi || 706 ||\n \nmānuṣāśritadivye ca pūrvamevoditaṃ phalam |\nbrāhnādimānuṣānteṣu bhāgeṣu sthāpane sati || 707 ||\n \nsthānasya yajamānasya vṛddhiḥ syādrājarāṣṭrayoḥ |\nkarmārcāsthāpane vipra phalabhedastu kathyate || 708 ||\n \nbrāhne saptavibhakte tu caturthe sthāpanaṃ bhavet |\nmokṣadaṃ pañcame bhāge tatsāmīpyaphalapradam || 709 ||\n \naṣṭadhā pravibhakte tu pañcame tu guṇāṣṭakam |\nsthāpanaṃ ṣaṣṭhabhāge tu tatsālokyaphalapradam || 710 ||\n \nnavadhā pravibhakte tu evameva bhavet phalam |\ntasmin ṣoḍaśadhā bhakte navame guṇaṣaṭkadam || 711 ||\n \ndaśame sthāpanaṃ vipra dvādaśaikādaśepi ca |\nviṇṇulokapadāvāsamacirāt saṃprayacchati || 712 ||\n \ndaivike saptabhakte tu caturthe sthāpanaṃ dvija |\nsadvivekaṃ ca dharmaṃ ca saumanasyaṃ prayacchati || 713 ||\n \nsthāpanaṃ ṣaṣṭhabhāge tu puṣṭisaubhāgyavardhanam |\napamṛtyujayaṃ dadyādbalotsāhasamṛddhikṛt || 714 ||\n \nvibhakte navadhā ta sminnevameva bhavet phalam |\ndviraṣṭadhā vibhakte tu nabame sthāpanaṃ dvija || 715 ||\n \ndivyabhogaphalāvāptiṃ prayacchatyacireṇa tu |\ndaśamaikādaśe bhāge dvādaśe ca niyojanam || 716 ||\n \ndhanadhānyasamṛddhiṃ ca bhūmiprāptiṃ dadāti ca |\nevaṃ tu parito bhakte brāhnabhāge niyojanam || 717 ||\n \nśaśvat kaivalyaphaladaṃ agradivyapade tu tat |\nbhogapradaṃ tathā caiva valotsāhasamṛddhikṛt || 718 ||\n \nīśānadivyabhāge tu sthāpanaṃ saṃprayacchati |\nāyurārogyamaiśvaryaṃ rājñāṃ vijayameva ca || 719 ||\n \nsthānasya mahatīṃ vṛddhiṃ tathā janapadasya ca |\nsthāpanaṃ saumyadivye tu bhogamokṣaphalapradam || 720 ||\n \ndivyabrahnākhyapaṅktau tu divyavat sthāpanaṃ bhavet |\nyatra yatra pade proktaṃ bimbānāṃ sanniveśanam || 721 ||\n \ntattatsamaṃ dvidhākṛtvā sthāpane hyamṛtāṃśake |\nphalānyuktāni sidhyanti āgneye viparītakṛt || 722 ||\n \nprāsādasyāntare vipra yātrābimbasya yojanam |\nsthānasya yajamānasya rājño janapadasya ca || 723 ||\n \ndadāti mahatīṃ lakṣmīṃ tejaścāpi dine dine |\netadeva phalaṃ vipra madhyamaṃ mukhamaṇḍape || 724 ||\n \nprathamāvaraṇādau ca sthāne mandaphalaṃ bhavet |\nevameva phalaṃ vipra anyeṣāṃ sthāpane'pi ca || 725 ||\n \nmūlabimbādibimbānāṃ sarveṣāṃ ca mahāmate |\npramādādbuddhipūrvādvā svaṃ svaṃ sthānaṃ yathoditam || 726 ||\n \nparityajya tadanyasmin sthāne saṃsthāpite sati |\nsthānaṃ ca yajamānaśca rājā rāṣṭraṃ vinaśyati || 727 ||\n \ntaddeśavāsinaḥ sarve janā vyādhyādipīḍitāḥ |\nbhaveyuḥ syādanāvṛṣṭirdurbhikṣaṃ śatrupīḍanum || 728 ||\n \ntasmāddhitaiṣī rāṣṭrasya svasya rājñastathaiva ca |\ntathā yathoditasthānavyatyayaṃ na samācaret || 729 ||\n \npramādālasyapūrveṇa doṣeṇa sthāpane'pi ca |\nvyatyayādacalaṃ bimbaṃ varjayitvā tu jaṅgamam || 730 ||\n \nsve sve yathodite sthāne saṃsthāpya pariṃpūjayet |\nviśeṣeṇa svayaṃvyakte siddhādyaiśca pratiṣṭhite || 731 ||\n \nprāsāde calabimbaṃ tu sve sve sthāne niveśayet |\nbhinne prekṣāvaśānmadhye sati bhūyaḥ samācaret || 732 ||\n \nkṣālite'strāmbunā lipte hṛdā vai candanādinā |\nśvabre'dhoghaṭaruddhānāṃ mantrāṇāṃ ca nirodhanam || 733 ||\n \npūrvoktena vidhānena dhiyā sve sve'yane tathā |\nkṛtvārcanaṃ yathoddiṣṭaṃ pūrṇāntaṃ tatra vinayset || 734 ||\n \nbāhulyena tu ṣaṭpañcacaturgolakasaṃmitām |\npīṭhādvinirgatāṃ kiñcidbhūtale susthirāṃ śilām || 735 ||\n \ngrastāṃ pīṭhena muktyarthaṃ navarandhrakṛtāṃ purā |\nsvamantreṇa tu tatrāpi pratiṣṭhāsīti pāṭhayet || 736 ||\n \nprāgādau prābhavenātha pañcakaṃ pañcakaṃ nyaset |\nśilāvaṭeṣu dravyāṇāṃ tatra vajraṃ ca hāṭakam || 737 ||\n \nharitālamuśīraṃ ca brīhayo dakṣiṇe tvatha |\nindranīlamayaścaiva kāsīsaṃ candanaṃ tilāḥ || 738 ||\n \nmuktāphalaṃ ca rajataṃ pāradaṃ cāpyadik tathā |\nsahośīrāśca vai mudgāḥ pajharāgamathottare || 739 ||\n \nkāṃsyaṃ ca rājapāṣāṇa rājendraṃ caṇakaiḥ saha |\nviṃśakaṃ vinaysenmadhye pūrvameva tato bahiḥ || 740 ||\n \nvidikṣvapyayayogena tvevamanyat pṛthak pṛthak |\nlohaṃ vaiḍūryapūrvaṃ tu cakrāṅkaṃ cābhrakaṃ tathā || 741 ||\n \nṣāṣṭikaṃ tvīśadigvāyoḥ puṣyarāgo harītakā |\ngairikaṃ śārikātraiva masūrāṇyatha yātudik || 742 ||\n \nmahānīlaṃ ca vaṅgaṃ ca tathā pāṣāṇamākṣikam |\nyabāḥ sāgarukāścaiva āgneyyāṃ sphaṭikaṃ tathā || 743 ||\n \ntāmraṃ manaśśilā caiva godhūmāḥ śaṅkhapuṣpikāḥ |\nmadhye sarvāṇi tadanu tato gartagaṇaṃ tu tat || 744 ||\n \nlepairācchāditaṃ kṛtvā sāṅgaṃ mantraṃ pade pade |\npūjayitvā yajurvedāṃścamaṣaṭkāṃśca pāṭhayet || 745 ||\n \ntadūrdhve vinyaset pīṭhaṃ tacchvabhre viniveśya ca |\naṣṭalohamayaṃ cakraṃ tadūrdhve tu mahāmate || 746 ||\n \ndvādaśākhyāviśeṣokta ādhāro yasya yaḥ svakaḥ |\nhaimaṃ tadūrdhve kamalaṃ tajjaṃ vā tāmrarameva vā || 747 ||\n \nyathākramasthitaṃ hyetat pañcakaṃ caturātmani |\nnyasedanantaṃ cakrasya mīnakūrmau tu tasya vai || 748 ||\n \nkūrmānantau tu mīnasya mīnānantau tu tasya ca |\nsarvasya vihitaṃ pajhaṃ tasyānantaṃ tu vinyaset || 749 ||\n \nlakṣmyādīnāṃ ca śaktīnāṃ cakraṃ sthāpanakarmaṇi |\nnyasya pūrṇāntikaṃ kṛtvā karmaṇyatra ca tarpaṇam || 750 ||\n \nBmaṇ‍ḍape tu khageśasya evameva samācaret |\nsaha mūrtidharaiḥ prāgvat kāryā darbhodakakriyā || 751 ||\n \natha vidhyantaraṃ vakṣye samākarṇaya sāmpratam |\npuraiva saṃskṛtāṃ vipra nyasedbrahnaśilāṃ tataḥ || 752 ||\n \nkiñcitpīṭhatalānnyūnāṃ samāṃ ślakṣṇāṃ dṛḍhāṃ dvija |\nkṛtvā navapadāṃ pūrvaṃ pajhaṃ tasyāḥ pade pade || 753 ||\n \nvilikhya rekhayā samyak khanet sarveṣu karṇikām |\ngarbhamadhye śilāmānabāhuvyāyāmayoḥ khanet || 754 ||\n \ntatpūrvasūtramārgeṇa saṃcālyottaradiṅnayet |\nśvabhraṃ tatrāpi madye tu śubhaṃ kuryāt ṣaḍaṅgulam || 755 ||\n \ntasmiṃstu ratnasaṃpūrṇaṃ hemajaṃ vātha tābhrajam |\ncaturaṅgulamātraṃ tu kalaśaṃ kamburūpiṇam || 756 ||\n \nhṛnmantreṇa tu saṃmantrya gāyatryā viniveśya ca |\nsāpidhānaṃ tu taṃ kṛtvā sudhālepaṃ tathopari || 757 ||\n \ndatvā brahnaśilāṃ nyasyet prāṅnantraparibhāvitām |\nvyāpakatvaṃ samālambya svayameva tathā guruḥ || 758 ||\n \ntāṃ śilāṃ vyāpikāṃ dhyāyedādhārādheyavigrahām |\ntatra sarvādhvaganyāsaṃ mūlamantreṇa bhāvayet || 759 ||\n \nevaṃ tatsannidhiṃ kṛtvā paścāttadupari dvija |\nnyāsaṃ ratnādikaṃ kuryādyathā tadavadhāraya || 760 ||\n \nhaimamagniṃ tathānantaṃ rājataṃ hemajāṃ dharām |\naṣṭalohamayaṃ pajhaṃ madhye brahnaśilopari || 761 ||\n \nprācyādau pajhagarbheṣu kramādīśānagocaram |\nvajraṃ ca sūryakāntaṃ ca indranīlaṃ tathaiva ca || 762 ||\n \nmahānīlaṃ muniśreṣṭha muktāphalamataḥ param |\npuṣyarāgaṃ tataścaiva pajharāgamataḥ param || 763 ||\n \naiśānye nyasya vaiḍūryaṃ madhyataḥ sphaṭikam nyaset |\nprāgādau rajataṃ tāmraṃ trapu vaṅkaṃ ca rītikam || 764 ||\n \nlohaṃ tathāyasaṃ kāṃsyaṃ madhye hemaṃ niveśya ca |\ntālaṃ manaśśilāṃ chinnapiṣṭakaṃ kuṣṭhameva ca || 765 ||\n \nsrotoñjanaṃ tu daradaṃ saurāṣṭrī hemagairike |\nmadye tu rājapāṣāṇaṃ pāradaṃ cāpi sarvataḥ || 766 ||\n \ngodhūmāṃśca yavān vanyān mudgamāṣāṃstathaiva ca |\ncaṇakān muniśārdūla kulutthaṃ ca masūrakam || 767 ||\n \nkramādaṣṭāsu vinyasya madhye siddhārthakāṃstilān |\nhrīberaṃ rajanīṃ māṃsīṃ sahadevīṃ vacāṃ tathā || 768 ||\n \nviṇṇukrāntāṃ balāṃ moṭāṃ śyāmākaṃ śaṅkhapuṣpikām |\nprāgādau madyaparyantaṃ vinaysenmūlasantatim || 769 ||\n \nratnānāmapyalābhe tu śastaṃ muktāphalaṃ bhavet |\nlohānāmapyabhāve tu suvarṇaṃ śasyate param || 770 ||\n \ndhātūnāmapyalābhe tu haritālaṃ viśiṣyate |\nalābhe sarvabījānāṃ śālibījaṃ praśaśyate || 771 ||\n \nalābhe sarvavastūnāṃ hemaṃ sarvatra vinyaset |\ntadabhāve tu rajataṃ nyasenmuktāphalāni vā || 772 ||\n \nghṛtena payasā cātha bhāvitena puraiva tu |\npradadyāllepanaṃ vipra sarvagarteṣu caiva hi || 773 ||\n \nahataṃ susitaṃ paścāttatropari dukūlakam |\nantaḥ ślakṣṇaṃ sudhālepaṃ datvā pīṭhaṃ tu vinyaset || 774 ||\n \nsandhāya pūrvavattacca śilayā brahnasattama |\npīṭhaśvabhre'tha vinyasya sauvarṇaṃ gāruḍaṃ mahat || 775 ||\n \nkṣīraṃ dadhighṛtaṃ lājānmadhupuṣpaphalāni ca |\nsarvagandhāni viprendra sarvauṣadhiyutāni ca || 776 ||\n \nbhāvayet pūrvavat pīṭhaṃ dharmādyairakhilairyutam |\ncidāsanamayīṃ vyāptiṃ punastatropari nyaset || 777 ||\n \nhṛdā tu viṣṇugāyatryā ekaikamabhimantrya ca |\nvinaysya kuryāddhavanaṃ yasmin yasmiṃstu karmaṇi || 778 ||\n \npīṭhanyāsāvadhiṃ yāvattataḥ pūrṇāṃ juhedguruḥ |\ncaturguṇitasūtreṇa veṣṭayeddevamandiram || 779 ||\n \ncchādayennavavastreṇa tathā vai darbhamālayā |\ntatastu mūrtipaiḥ sārdhaṃ praviśedyāgamaṇḍapam || 780 ||\n \npratīkṣellagnakālaṃ tu yāvat kālaṃ na yāti ca |\ntāvadvinodairhomaiśca hāsyaiḥ pāṭhaiśca saṃkṣipet || 781 ||\n \nprāpte lagnodaye vipra śayanasthaṃ prabodhayet |\narghyālabhanamālyādyairarcayitvā tvimaṃ paṭhet || 782 ||\n \nmantrātman rūpamātmīyamāgneyamupasaṃhara |\nsamāśrayasva saumyatvaṃ sthityarthaṃ parameśvara || 783 ||\n \nnamastestu hṛṣīkeśa uttiṣṭha parameśvara |\nmadanugrahahetvarthaṃ pīṭhabhūmiṃ samākrama || 784 ||\n \nuddhṛtya hṛdayenātha tyaktanidraṃ ca mantrapam |\nutthāpya mūrtimantreṇa sahamūrtidharairbalāt || 785 ||\n \nkumbhaṃ samuddharet sāstraṃ svakuṇḍanikaṭe sthitam |\nuddhareyurdiśāhomakartāro maḍgalaiḥ saha || 786 ||\n \naṣṭau vidyeśvarān kumbhānācāryaḥ purato vrajet |\nśalākāmātrayā'cchinnadhārayā kumbhamudvahan || 787 ||\n \nyadvā prakṣipamāṇastu ratnāṃśca vividhān bahūn |\nnānāvidhaistu kusumairlājādyān miśritān bahūn || 788 ||\n \npratimāmudvahanto ye mūrtidhārāstvanantaram |\nanye yathā na gaccheyurantarācāryabimbayoḥ || 789 ||\n \naṣṭakumbhadharāścānye ye ca maṅgaladhārakāḥ |\nparitaste'pi gaccheyuḥ paṭhantaḥ śākunaṃ tathā || 790 ||\n \nvāgyato yajamānastu kuśapāṇiḥ praṇāmavān |\nteṣāṃ vai pṛṣṭhatastvanye gaccheyuḥ paricārakāḥ || 791 ||\n \ntoraṇena ca niṣkramya pradakṣiṇacatuṣṭayam |\nkuryāt prāsādapīṭhasya dvārāgre sannirodhya ca || 792 ||\n \npādyārghyācamanaṃ datvā hṛnmantreṇa praveśayet |\nśākhādyamaspṛśantaṃ ca pāṭhayettadvidastataḥ || 793 ||\n \ncatuścakreti tadanu puramekādaśeti yat |\nvarmābhimantritenātha dukūlena sitena ca || 794 ||\n \npādāmburuhanālaṃ prāk śikhāmantreṇa veṣṭayet |\nagnīṣomaau samīkṛtya praṇavādyantakena nu || 795 ||\n \nmūlamantreṇa pīṭhordhve bimbaṃ saṃsthāpayet sthiram |\ndvāramadhyaṃ na santyājyaṃ devasthāpanakarmaṇi || 796 ||\n \nna tataścāgrataḥ sthāpyaṃ na pārśve na ca pṛṣṭhataḥ |\nvāmato mārutaṃ paścāt santyajeddeśikottamaḥ || 797 ||\n \npratiṣṭhāliṅgaśabdau ca dvau mantrau pāṭhayet kramāt |\nśāntaṃ brahnamayaṃ rūpaṃ svakaṃ samavalambya ca || 798 ||\n \nyatrāpi kevale brāhne sthāpanaṃ samudīritam |\ntatrāpi vāmataḥ kiñciddivyabhāgaṃ samāśrayet || 799 ||\n \nyato hitārthaṃ sarveṣāṃ nirgataḥ ṣaḍguṇātmanā |\nato brahnapadādīṣat devabhāge samānayet || 800 ||\n \nmokṣādiphalasiddhīnāṃ prāptaye hyavicārataḥ |\nkarasthamatha moktavyaṃ kautukaṃ hṛdayena tuṃ || 801 ||\n \nsarvāṅgamarghyaṃ mantreṇa datvā mūlamanusmaret |\nhṛdāstraparijaptena vajrālepena vai tataḥ || 802 ||\n \nbimbapīṭhaśilānāṃ cāpyekatvenā'caret sthitim |\noṅkāraṃ pūrvamuccārya guruḥ praṇatamastakaḥ || 803 ||\n \nārādhito'si bhagavan sādhakānāṃ hitāya ca |\ntvayāpyanugrahārthaṃ ca vastavyamiha sarvadā || 804 ||\n \ntvaṃ tiṣṭhasi prabho yatra tatra siddhirna dūrataḥ |\nbhavedvai sādhakendrāṇāmityuktaṃ purā tvayā || 805 ||\n \ntasmāddhruvaḥ sadā tuṣṭaḥ sānukampaḥ paro mahān |\nsadāpyanugrahaparastiṣṭhasvācandratārakam || 806 ||\n \nevamuktā tato dadyādarghyaṃ śirasi pādayoḥ |\nmūlabimbe muniśreṣṭha mṛdādidravyanirmite || 807 ||\n \nkarmārcāyāṃ viṣṭare vā darbhamañjarije dvija |\npravodhanaṃ ca vai karma tathā prādakṣiṇakriyām || 808 ||\n \nprāsāde sampraveśaṃ ca kṛtvānyat sarvamācaret |\nmūlamimbe krameṇaiva deśikendraḥ samāhitaḥ || 809 ||\n \nkuryāttato'nuvedhaṃ ca ādhārācca śikhāvadhi |\nsāmarthyaśaktisūtreṇa aiśvareṇa krameṇa tu || 810 ||\n \nsati yena vilupte'pi bimbādyairayanasya ca |\nna jahāti ca mantraughastasya kālāntareṇa ca || 811 ||\n \naprabuddhaḥ prabuddho vā tasminnāyatane pumān |\nniveśayati yo bimbamaparadravyajaṃ tu vai || 812 ||\n \ntadvijñānānuviddhaṃ ca jāyate samanantaram |\nevaṃ vidhasya sthānasya trailokye'smin sahāmate || 813 ||\n \npratītyāyatanatvena bhavatyācandratārakī |\nmūlamantraṃ tu vai dhyātvā saṃśāntabrahnalakṣaṇam || 814 ||\n \nādhārādidhvajāgrāntaṃ vyāptaṃ tenākhilaṃ smaret |\niti sāmānyasandhānaṃ kṛtvā'dhvavyāptimācaret || 815 ||\n \nbhuvanādhvamayīṃ vyāptiṃ kuryāt prāsādapīṭhagām |\nanuviddhāṃ padādhvādyairanyaiḥ sattāsvarūpakaiḥ || 816 ||\n \nparasparaṃ hi sarvatra vyāpakaiḥ paralakṣaṇaiḥ |\nbhūlokāṃśaṃ vinā brahnan tathānyairujjhitaṃ hi tat || 817 ||\n \nrajastamomahatvācca īṣat satvaguṇāttu vai |\nsatvaikaguṇarūpāṇāmanyeṣāmata eva hi || 818 ||\n \nbhūrlokaśca pṛthaksaṃsthaḥ padādyadhvagaṇasya ca |\nkūrme brahnādisaṃjñāyāṃ śilāyāṃ ca padatrayam || 819 ||\n \nnyastavyaṃ jāgradādyanyadratnanyāse kṛte sati |\nturyabrahnasamopetaṃ mantrādhvā pratimāsane || 820 ||\n \nnābhyantaṃ pādato nyasya tatvādhvā dvijasattama |\nānābhermūrdhaparyantaṃ kalādhvā bhāvayettataḥ || 821 ||\n \ntadbrahnarandhrakamale varṇabrahnapadakṣitau |\nkarṇikāyāṃ paraṃ brahna sāmānyaṃ śāśvataṃ vibhum || 822 ||\n \nevaṃ kṛtvādhvakīṃ vyāptiṃ mūlamantraṃ tu bhāvayet |\nsthūlasūkṣmaparatvena sthūlaṃ ṣoḍhā śilāntagam || 823 ||\n \npiṃṇḍikāyāṃtathā sūkṣmaṃ tatparaṃ biṃbavigrahe |\nvinyāsaṃ pīṭhamūle'tha devatānāṃ samācaret || 824 ||\n \nbhavopakaraṇīyānāṃ etāsāṃ tu mahāmate |\nvinyāsaṃ mantrabimbe tu na kadācit samācaret || 825 ||\n \npīṭhordhve tu muniśreṣṭha pratiṣṭheyaṃ vinaiva tu |\nnyasedvibhavadevāṃstu hyuparyupari pūrvavat || 826 ||\n \nghaṭoddeśāt samārabya paramarcāgataṃ tataḥ |\nevaṃ hi sarvadevānāṃ viniveśavaśāttu vai || 827 ||\n \ncintāmaṇimayo nyāsaḥ kṛto bhavati siddhidaḥ |\ntatvasaṃsthāpanaṃ kuryāt prakṛtisthāpanādanu || 828 ||\n \nvijñānānandakallolairjñeyabhāsā yathā raveḥ |\nanekāhlādajanitairādhārāttacchirovadhi || 829 ||\n \npaśyenmantramayaṃ bimbamanekādbhutavigraham |\nevaṃ sarvasamutpattisthānaṃ saṃkalpasiddhidam || 830 ||\n \nbimbaṃ mantramayaṃ vṛkṣaṃ pratiṣṭhāpyāmalātmanā |\ntadvijñānamayīṃ śākhāṃ pravarā yatinonnatām || 831 ||\n \nanantagaganākrāntāṃ bhāvayet sādhako dvija |\nprasṛtena tu vai tasmādanaupamyāmṛtena tu || 832 ||\n \nmantrabimbamayaṃ vṛkṣaṃ sarasaṃ bhāvayet sadā |\nyathā bhaumena toyena gaganotthena nārada || 833 ||\n \nmandārapuṣpaviṭapastadvadeva hi nānyathā |\nmantranyāsaṃ tataḥ kuryādbimbasya ca yathāvidhi || 834 ||\n \nsṛṣṭisaṃsthitisaṃhāranyāsaṃ kuryāt trayaṃ vibhoḥ |\nsthitepi ca tathāsīne śayāne yānage'pi ca || 835 ||\n \neteṣvapi ca sarveṣu kuryānnayāsatrayaṃ dvija |\nyadvā sthite sthitinyāsamāsīne sṛṣṭisaṃjñitam || 836 ||\n \nśayāne saṃhṛtinyāsamācared dvijasattama |\naṅgopāṅgasthitiṃ kuryāt sthāneṣu hṛdayādiṣu || 837 ||\n \nanyāni lāñchanādīni saṃsthāpyā garuḍāntimam |\ntataḥ saṃpūjayettatra layayāgena cākhilam || 838 ||\n \npīṭhasthaṃ bhogayāgena mantracakraṃ yajet punaḥ |\npīṭhīyaṃ mantrasaṃghaṃ ca vilomenātha pūjayet || 839 ||\n \nādhāraśaktiparyantaṃ sṛṣṭinyāsena sattama |\nsvanāmni svāmiśabdaṃ tu samāropya paraṃ tu vā || 840 ||\n \nharikeśavapūrvaṃ tu tatastārasamanvitam |\nprabrūyurmurtipādyā vaiḥ supratiṣṭhitamastviti || 841 ||\n \npuṣpākṣatāñjaliṃ pūrṇaṃ kṣipamāṇāśca sarvataḥ |\nsarve vadeyustatrasthāḥ supratiṣṭhitamastviti || 842 ||\n \nātbā hārṣe ti sahavai pratiṣṭhāsīti pāṭhayet |\nviśvasya mitramityādi mantramekāyanān dvija || 843 ||\n \noṃ namo'stu namaścāto ṛgvedādyaistu taiḥ saha |\noṃ namo brahnaṇe'bhīkṣṇaṃ jitaṃ te tyevameva hi || 844 ||\n \njayaśabdasamopetaṃ stotraṃ śrotramanoharam |\ndeśikaḥ saha sarvaistu vāgbhiruccābhiruccaret || 845 ||\n \njīvabhūtena caitena vibhunā mantramūrtinā |\npratiṣṭhitena viprendra viddhi sarvaṃ pratiṣṭhitam || 846 ||\n \npūrvaṃ kṛtvādhivāsādi mūlabimbena vai saha |\nsthāpayet karmabimbādīn sve sve sthāne yathodite || 847 ||\n \nlakṣmyādīśca tathā śaktīḥ sthāpayettu vidhānataḥ |\nprāsāde'pi ca pūrvokta lokādyaṃ sthāpayet kramāt || 848 ||\n \nsthitepi tanmuhūrtāṃśe sthāpanīyaśca pakṣirāṭ |\nsnāto'nulipto mantreṇa svena yaḥ saṃskṛtaḥ purā || 849 ||\n \njñaśaktyā saha bimbena yasmādbhinneṣu vastuṣu |\nbimbasannikaṭastheṣu athavānyatra sattama || 850 ||\n \ntatkālamaḍgabhāvatvaṃ vrajamāneṣu sarvadā |\nhavanāntaṃ ca niḥśeṣaṃ dhyānārcanapurassaram || 851 ||\n \nsvayamevānurūpeṇa karmasāmānyatāṃ vrajet |\ntasmāttadyāgabhavanādutthāpyādāya bimbabat || 852 ||\n \ndevaṃ pradakṣiṇīkṛtya prāgvat saṃsthāpanāpade |\nekasmin madyarandhre tu vajrādyaṃ pañcakaṃ nyaset || 853 ||\n \nekameva tadūrdhve'thāpyādhāro ya udīritaḥ |\nprāgvanniveśanīyaśca tatpīṭhe'dhvā ca bhauvanaḥ || 854 ||\n \nbhāvanīyaṃ śarīre ca viśeṣaṃ vijñaptilakṣaṇam |\npāṭhayedbrāhnaṇāṃstadvat suparṇosītimantrarāṭ || 855 ||\n \ntamevāstrārcitaṃ kṛtvā tvatha prāk śāṅkare tataḥ |\nsomeśānāntare vāpi aṅkaṇe vāpi tatpade || 856 ||\n \nathavā mūrtipīṭhasthaṃ bhavanābhyantarepi ca |\nkhagoktena vidhānena viṣvaksenaṃ niveśya ca || 857 ||\n \ndvārasthānakhilān devāṃstathā cāvaraṇasthitān |\npūrvoditān krameṇaiva sthāpayeddeśikottamaḥ || 858 ||\n \nsaṃprokṣya kumbhatoyena yāyāddevaniketanam |\nkalaśaiḥ pṛṣṭhabhāgasthaiḥ snāpanīyastato vibhuḥ || 859 ||\n \nsahamūrtidharaiḥ sarvairyathā cānukrameṇa tu |\nsahāghamarṣaṇenaiva gāyatryāvartitena tu || 860 ||\n \nprāgṛṅbhayastu tadanu caturdhāvartitaiḥ svayam |\nhṛdādyāvartitaiḥ ṣaḍbhiḥ yajurjñastena secayet || 861 ||\n \nbhūyaḥ svayaṃ tathā kumbhaiḥ sāmavit snapayettataḥ |\nṣaḍbhiranyaiḥ svayaṃ paścāttenaivātharvaṇastataḥ || 862 ||\n \npavitrāvartitairevaṃ kalaśairantarāntarā |\nsaha vaikāyanīyaistu snapanīyamanantaram || 863 ||\n \ncaturmūrtimayairmantrairbahuśaḥ parimabhāvitaiḥ |\nstrāpayet kalaśenātha śeṣamādāya vai ghaṭam || 864 ||\n \ntacchatāvartitaṃ kṛtvā samūlenādya mūrtinā |\nsārghyaṃ vai devadevasya mūrdhni cotkīrya pāṭhayet || 865 ||\n \njitanta iti vai sarvāṃstataścāstrodakena tu |\nprāsādaṃ śodhayitvā tu gatvā vai kumbhasannidhim || 866 ||\n \ntatra saṃpūjya deveśaṃ pūrvoktena krameṇa tu |\nmaṇḍale pūjayitvātha prayāyādbimbasannidhim || 867 ||\n \ntatra saṃpūjyeddevaṃ snānavarjaṃ viśeṣataḥ |\nsāṃsparśikairāsanādyairvividhairaupacārikaiḥ || 868 ||\n \nhṛdayaṅgamasaṃjñaiśca pāyasādyaiścaturvidhaiḥ |\nannaiḥ prabūtairanyaistu bhakṣyabhojyādibhistathā || 869 ||\n \nsampradānāvasānāntaṃ kramāt kṛtvā dvijottama |\nsadakṣiṇaṃ viśeṣeṇa gurau mūrtidhareṣu ca || 870 ||\n \nsamitsaptakapūrvaṃ tu vahnau santarpya vai kramāt |\ndevaṃ praṇamya vijñāpya karmaṇā manasā girā || 871 ||\n \ntvamarcāntargato deva mayā yaccānalādiṣu |\nnīto'si cābhimukhyaṃ tu kṣantavyaṃ tanmamācyuta || 872 ||\n \nevaṃ praṇamya vijñāpya kṣāntvā niṣkramya saṃmukham |\nāmūlād dhvajaparyantaṃ prāsādo yaḥ purā kṛtaḥ || 873 ||\n \ndevaṃ pradakṣiṇīkṛtya aṣṭāṅgena praṇamya ca |\ngṛhītvā cārghyapātraṃ tu yāyāddevagṛhādbahiḥ || 874 ||\n \nsnānādinā samabhyarcya vāhanaṃ bhagavanmayam |\npūrvoditānāṃ dvārsthānāṃ dikpatīnāṃ tathaiva ca || 875 ||\n \npūrvavattu baliṃ dadyāt krameṇa ca tataḥ param |\nprabhūtānāṃ ca bhūtānāṃ balidānaṃ samā rabhet || 876 ||\n \ngṛhṇantu bhagavadbhaktā bhūtāḥ prāsādabāhyagāḥ |\nbalīratra pavitrāśca teṣāmanucarāśca ye || 877 ||\n \nevaṃ kramādbaliṃ dattvā sarveṣāṃ pāṭhayettataḥ |\nṛgviddhiraṇyagarbheti yādevāstviti vai kramāt || 878 ||\n \nsāmajñaścānnasāmāni saha dhenumayena ca |\nsarveṣvāvaraṇeṣvevaṃ balyarthaṃ tu pradakṣiṇam || 879 ||\n \nkṛtvā tu deśikaḥ paścādācamya bhavanaṃ viśet |\nnyūnātiriktaśāntyarthaṃ pūrṇāntaṃ juhuyācchatam || 880 ||\n \nhṛnmantreṇa tu sāstreṇa dattvā pūrṇāhutiṃ tataḥ |\njapedādyantasaṃruddhaṃ cakramantreṇa tadbahiḥ || 881 ||\n \nmaṇḍale cāgratorcāyāḥ sarvacchidraprapūraṇe |\ntataḥ saṃśrāvayeddevaṃ kṛtāñjalipuṭaḥ sthitaḥ || 882 ||\n \nprāsādadvāradeśastho bhūmau kṛtvā tu jānunī |\ntvacchaktyā preritenādya yadidaṃ vai mayā kṛtam || 883 ||\n \ntena caivābhiṣektavyaḥ kartā kalaśavāriṇā |\ndadyāddinacatuṣkaṃ tu homadānapurassaram || 884 ||\n \nprārambhadinadānena havanenārcitena tu |\nlokatrayaṃ tu bhūrādyaṃ tṛptimabhyeti cākhilam || 885 ||\n \ncaturbhirmahadādyaṃ tu ato dinacatuṣṭayam |\nkalaśe maṇḍale'gnau ca prāgvat kuryāt samarcanam || 886 ||\n \nbhūrādyaṃ satyalokāntaṃ saptakaṃ tṛptimeti ca |\nsaptakena dinānāṃ tu dānahomārcanādinā || 887 ||\n \nprāpte'hani caturthe tu apanīya sragādikam |\nkalaśānmaṇḍalādbimbāt tato yāgagṛhe'rcanam || 888 ||\n \nhomāvasānaṃ mantrasya kṛtvā pūrvaṃ yathā purā |\nācamya ca baliṃ datvā yāyāddevagṛhaṃ tataḥ || 889 ||\n \ntatrāsanādikairiṣṭvā snānāntaiḥ pūrvavat prabhum |\napanītāmbaraiḥ kumbhairdhānyapīṭhopari sthitaiḥ || 890 ||\n \nhṛnmantrapūjitairbhūyaḥ salilena prapūritaiḥ |\nsahamūrtidharaiḥ prāgvadantarāntarayogataḥ || 891 ||\n \nkāryaṃ vai snānakarmādi vidhidṛṣṭena karmaṇā |\nnirodake'tha prāsāde punarārādhya pūrvavat || 892 ||\n \nbhogairāsanapūrvaistu saṃpradānāntamacyutam |\nmudrāṃ badhvā japenmantraṃ stutvā kṣāntvā bahirbrajet || 893 ||\n \nśataṃ sahasraṃ sāṣṭaṃ vā juhuyānmantrarāṭ svayam |\nsāṅgaṃ saparivāraṃ ca saṃhitoccārayuktitaḥ || 894 ||\n \nmūrtipaiḥ praṇavādyābhirgāyatrībhiḥ śataṃ śatam |\nekāyanairabhijñābhiḥ svakīyābhiśca tatsamam || 895 ||\n \npradāpayettataḥ pūrṇāmṛgvedādyāṃstu mūrtipān |\nekāyanāṃstadante tu kramāttān pāṭhayettataḥ || 896 ||\n \npūrṇātpūrṇeti vā mantramādyāt pūrṇamasīti yat |\nsanamaskena mantreṇa svayaṃ sāṅgena nikṣipet || 897 ||\n \nbalibhistu tataḥsarvān bhūtapūrvāṃ tu tarpayet |\npraviśyācamya tadanu kṣāntvā devaṃ tu kumbhagam || 898 ||\n \npūrvavanmaṇḍalasthaṃ tu kuṇḍasthaṃ tadanantaram |\nviṣvaksenaṃ yajet prāgvadiṣṭaśiṣṭaiḥ krameṇa tu || 899 ||\n \nbhūṣayedgurupūrvāṃstu mūrtiṃpān kaṭakādikaiḥ |\ngurorvā guruputrasya yāgadravyaṃ nivedayet || 900 ||\n \nsvayaṃ vātha pratiṣṭhānamācāryastvācared dvija |\ntato vibhajanīyaṃ tanmūrtipādiṣvanukramāt || 901 ||\n \nevaṃ sarveṣu yāgeṣu kartavyaṃ deśikena tu |\nsiddherabhīpsitārthaṃ ca snāyādavabhṛthena ca || 902 ||\n \nityetat sādhakasyoktaṃ mantrārādhanakāṅkṣiṇaḥ |\nmantramūrtipratiṣṭhānaṃ yatrasthaḥ siddhimāpnuyāt || 903 ||\n \nsthāpane yajamānasya phalaṃ vakṣye samāsataḥ |\nādevālayabhūbhāgād dhvajāntāccāpi maṇḍapāt || 904 ||\n \nsarvopakaraṇopetām sarveṣvāvaraṇeṣu ca |\nsamantāt paramāṇūnāṃ sarveṣāṃ dvijasattama || 905 ||\n \nyāvatī jāyate saṃkhyā tāvat kartā smāvaset |\nbhogabhugviṣṇuloke ca yātyante paramaṃ padam || 906 ||\n \nkartā vai brāhnaṇo vipra sarvavidyādhipo bhavet |\nkṣatriyo yajamānastu sarvadeśādhipo bhavet || 907 ||\n \nvaiśyastu yajamānaḥ syāddhanadhānyasamṛddhimān |\nśūdrastu yajamānaḥ syānmodate bandhubhiḥ saha || 908 ||\n \nsa janmanā ca jñānena evameva bhavet striyaḥ |\nputrārthī putramāpnoti rājyārthī rājyamāpnuyāt || 909 ||\n \nyadyat kāmayate kartā tattat sarvaṃ samāpnuyāt |\nakāmānāṃ tu bhaktānāṃ bhaktiravyabhicāriṇī || 910 ||\n \nyaccāpi śāśvataṃ jñānaṃ bhavettaddharmaṇā saha |\nsvayaṃ kṛtānāṃ bimbānāṃ sthāpanaṃ saṃprakīrtitam || 911 ||\n \nevaṃ bimbaṃ pratiṣṭhāpya prāsāde svagṛhe tu vā |\ntataḥ prabhṛti tāmarcāṃ pūjayet prativāsaram || 912 ||\n \njīrṇoddhārāvadhiryāvattāvatkālaṃ vidhānataḥ |\npramādādbuddhipūrvādvā pūjālopaṃ na kārayet || 913 ||\n \ntattadbimbasya vihitaṃ karma vāpi na lopayet |\nkarmaṇāṃ snapanādīnāṃ yat karma vihitaṃ dvija || 914 ||\n \nyasmin vai karmabimbe tu tatraiva tu samācaret |\ntattatkarmārthabimbe tu vibhave sahite sati || 915 ||\n \ntattatkarmaviśeṣāṇāṃ vyatyayaṃ na samācaret |\nasannidhāne teṣāṃ tu rāṣṭrabhaṅgādidoṣataḥ || 916 ||\n \ntaddeśakālānuguṇaṃ tatra sannihitaṃ bhavet |\nyadyatkarmārthabimbaṃ tu tatra sarvaṃ samācaret || 917 ||\n \nsnapanadvitayaṃ caiva nityanaimittikātmakam |\nnityotsavavidhānaṃ ca tathā naimittikotsavam || 918 ||\n \ntīrthayātrāvidhānaṃ ca evaṃ karmāṇi pañca vai |\nśayanotthāpanaṃ karma tadā kūrce samācaret || 919 ||\n \nyadvā śobhārthabimbe tu pūjyamāne pratiṣṭhite |\nevaṃ kathitamekasmin bimbe sannihite sati || 920 ||\n \nbimbadvaye sannihite tattatkarmavibhedataḥ |\nkṛtvā tadanyat sakalaṃ yathāyogaṃ samācaret || 921 ||\n \nevamabhyūhya kartavyaṃ tattadvimbe prakāśite |\nsarveṣu karmabimbeṣu tatra sannihiteṣu vai || 922 ||\n \ntadā teṣāṃ tu bimbānāṃ vyatyayaṃ na samācaret |\ntadā śobhārthabimbe tu prāpta utkṛṣṭalohaje || 923 ||\n \nvarṇaairmṛtsthāpite tatra khakuloddhāraṇāya ca |\naḍgabimboditaṃ karma na kadācit samācaret || 924 ||\n \nyadyācaret pramādena rājā rāṣṭraṃ vinaśyati |\nviśeṣeṇa svayaṃvyakte divye saiddhe'pi cārṣake || 925 ||\n \nsthāne tu karmabimbānāṃ vyatyayaṃ na samācaret |\ntāni bimbāni viprendra yādṛśāni bhavanti hi || 926 ||\n \nlakṣaṇaiśca pramāṇaiśca yuktāni rahitāni vā |\nutkṛṣṭalohajātāni apakṛṣṭotthitāni vā || 927 ||\n \ntādṛśāni bhavantyeva na kuryādanyathā budhaḥ |\nna lakṣaṇāntaraṃ kuryānna pramāṇāntaraṃ tathā || 928 ||\n \nna tu dravyāntaraṃ caiva na tu kuryāt kriyāntaram |\nmantrāntaraṃ na yuñjīta sarvaṃ kuryādyathāpuram || 929 ||\n \nkuryāccellakṣaṇādīnāṃ viparyāsaṃ mahāmate |\nrājño rāṣṭrasya nāśaḥ syāt tatrāpi sahasantateḥ || 930 ||\n \nna kuryānmūlabimbe'pi lakṣaṇādiviparyayam |\ntasmāt paurāṇike sthāne na viparyāsamācaret || 931 ||\n \nevaṃ sthāne mānuṣe'pi lakṣaṇādiviparyayam |\njīrṇākhyasya vidheḥ pūrvaṃ na kadācit samācaret || 932 ||\n \nsvayaṃvyaktādike vāpi sthāne manujanirmite |\najīrṇe nāṅgahīne vā dhāmni bimbe'thavā dvija || 933 ||\n \nprākasthitasyopamardena kuryāddhāmāntaraṃ na ca |\nna tu bimbāntaraṃ kuryādvyāmohādyadi kalpayet || 934 ||\n \nātmahīno bhavet kartā rājā ca sahasantatiḥ |\nmahadbhayaṃ bhavettasya rāṣṭrasya sanṛpasya ca || 935 ||\n \natha jīrṇavidhānaṃ tu samāsāt kathyate'dhunā |\nmanuṣyanirmite sthāne tāvajjīrṇavidhiṃ śrṛṇu || 936 ||\n \ndhātumṛcchailadārūttho vastrādiṣvavatāritaḥ |\nyo yo bhagavadākārastasya tasya mahāmune || 937 ||\n \njīrṇatve vāṅgabhaṅge vā kṣate vā tatra tatra ca |\nsandhānayogyaṃ sandheyamayogyaṃ tu parityajet || 938 ||\n \nparityaktaṃ tu tadvimbaṃ dhātudravyodbhavaṃ vinā |\njalāśaye hyagādhe vā samudre vidhinā kṣipet || 939 ||\n \nbhūmau vā nikhanedvipra deśakālānurūpataḥ |\nvidhivat pratipattau tu jātāyāmāditontyataḥ || 940 ||\n \naṅgabhaṅgādidoṣeṣu samyagbhūteṣu satsvapi |\nsati sandhānayogyatve na kadācit parityajet || 941 ||\n \ntasya tyāgo vināśaśca hyuparyupari bādhakṛt |\nbimbādīnāṃ tu bṛhatāṃ parityāgo na yujyate || 942 ||\n \nutkṛṣṭānāṃ hema tāratāmrajānāṃ viśeṣataḥ |\nnocitaḥ syāt parityāgastasmāt sandhānamācaret || 943 ||\n \nprayatnenāpyayogyatve parityāgaṃ samācaret |\ndravyeṇa tajjātīyena kuryādbimbāntaraṃ tataḥ || 944 ||\n \ndhātudravyamayodbhūtaiḥ pūrvalohairdvijottama |\ntaistairamūrtatāṃ nītaistattajjātīyalohajaiḥ || 945 ||\n \ntattajjātīyalohairvā samutkṛṣṭairmahāmate |\nathavā rājataṃ bimbaṃ haimaṃ cotkṛṣṭatāmrajam || 946 ||\n \nsaṃdadhyāttu prayatnena na kadācit parityajet |\nhīnatāmramayaṃ yattadārakūṭamayaṃ tu tat || 947 ||\n \nsandhānakaraṇāyogyaṃ taddvayaṃ tu parityajet |\nparityaktaṃ tu tadbimbaṃ kṣipet pūrveṇa vartmanā || 948 ||\n \ntato bimbāntaraṃ kuryādrājataṃ vā suvarṇajam |\nutkṛṣṭatattajjātīyadravyajaṃ vā mahāmate || 949 ||\n \nkarmabimbeṣu sarveṣu hyevameva tu kārayet |\nmṛtkāṣṭhopalaje bimbe tathā ratnamaye'pi ca || 950 ||\n \nkenāpi hetunā bhagne kṛtvā bālagṛhādi tat |\ntyaktvā tadanyat saṃpādya bimbasaṃsthāpanaṃ caret || 951 ||\n \ndivyasiddhādike sthāne viśeṣamavadhāraya |\nmṛṇmaye mūlabimbe tu jīrṇe vātha jalādibhiḥ || 952 ||\n \nhīnāṅge vā tadā kuryāt saṃdhānaṃ tu prayatnataḥ |\nevaṃ varṇavihīnepi sandhānaṃ tu samācaret || 953 ||\n \nmṛttikāśūlarajjvādīnna kadācit parityajet |\nbimbe dhātumaye jīrṇe sandadhyāt svarṇapūrvakaiḥ || 954 ||\n \njīrṇe lohamaye bimbe sandadhyāt kāñcanena tu |\nevaṃ ratnamaye bimbe sandhānaṃ ca samācaret || 955 ||\n \njīrṇaṃ tu yadyat tyājyaṃ syāt tattat tyaktvā tataḥ param |\nsandadhyāttu tato vipra na kuryādanyathā punaḥ || 956 ||\n \nna bālagehaṃ tadbimbaṃ tat karmāpi samācaret |\nnityanaimittikādyeṣu vartamāneṣu karmasu || 957 ||\n \nprāguktaṃ sakalaṃ kuryādyathāvittānusārataḥ |\nlakṣaṇādiṣvapi tathā na kuryādanyathā punaḥ || 958 ||\n \nyeṣu vyakteṣu cihnāni nābhivyaktāni sattama |\ntānyapi svāni cihnāni lalāṭe vāṃsapaṭṭake || 959 ||\n \npṛṣṭhe vāpyaṅgapaṭṭe vā pāṇipādataleṣu vā |\nmūrghni vā dadhate tasmāt tatra tatra nirīkṣayet || 960 ||\n \ntasmādalakṣaṇā vyaktirvidyate na kadācana |\nevaṃ tadīyā viprāśca kṣatriyā vaiśyajātayaḥ || 961 ||\n \nmaudgalyādyāstathānye ca na taccihnavivarjitāḥ |\nbhaveyuḥ sarvathā tasmāccakraśaṅkhagadāmbujaiḥ || 962 ||\n \nlohairanalasantaptaistattanmantrādhivāsitaiḥ |\npūjitairarghyagandhādyairaṅkitavyāḥ kṣaṇena tu || 963 ||\n \ntraividyā jñānasampannā yathoktācāraniṣṭhitāḥ |\nviprādyāste'pi śūdrāśca yadaivaṃ kṛtalakṣaṇāḥ || 964 ||\n \ntadā tu yogyā vijñeyāḥ samayaśravaṇādiṣu |\nśāstroditāsu sarvāsu sāmagrīṣu mahāmate || 965 ||\n \nyāgopakaraṇānyevamarghyapātrādikānyapi |\nsaṃyojyāni yathāyogaṃ śaṅkhacakrādilakṣaṇaiḥ || 966 ||\n \ntathā yānāsanādīni vibhoḥ sarvāṇi yatnataḥ |\nsvātmopakaraṇaṃ sarvamāsanādivivarjitam || 967 ||\n \naṅgulīyakaparyantaṃ bhūṣaṇaṃ kaṭakādikam |\nuttamāṅgasamuddhāryaṃ sarvamuṣṇīṣapūrvakam || 968 ||\n \ncakrādilāñchitaṃ kuryāt tadīyāśca gavādayaḥ |\nviprādivallāñchitavyāstadīyā bhūruhādayaḥ || 969 ||\n \nlāñchitavyā yathāyogaṃ cakraśaṅkhādilakṣaṇaiḥ |\nārādhakādyāḥ karmaṇyā evaṃ cakrādilāñchitāḥ || 970 ||\n \ndevatāntaracihnaistairakarmaṇyāstu lāñchitāḥ |\nyatra vā bhagavanmūrtau lāñchanaṃ na pradṛśyate || 971 ||\n \ntatrāpi lakṣaṇanyāsaṃ na kuryāt svecchayā dvija |\nyathāsthitaiva sā vyaktiḥ pūjyā vyāpakamantrataḥ || 972 ||\n \ntadanye lāñchitavyāḥ syuḥ sarve pūrvamalāñchitāḥ |\niti samyak pratiṣṭhānaṃ devasya parikīrtitam || 973 ||\n \nsthānasaṃrakṣaṇārthaṃ tu tasmin kāle'nyadā tu vā |\nprāsādāgre'thavā vipra prāṅkaṇe yatra kutracit || 974 ||\n \ncakraṃ saṃsthāpayettatra amūrtaṃ śikharopari |\nmūrtamaṅkaṇadeśe tu ṣoḍaśāṣṭabhujaṃ tu vā || 975 ||\n \namūrtaṃ dvādaśāraṃ tu aṣṭāraṃ ṣaḍaraṃ tu vā |\nśaṅkhādīnyāyudhānyevaṃ vidadhyādaṅkaṇādike || 976 ||\n \ndvitīyāvaraṇe vāpi tṛtīyāvaraṇe'pi vā |\ncakrādibimbanirmāṇamuttaratra pravakṣyate || 977 ||\n \nsaha saṃsthāpane prāgvat karmabhedo na vidyate |\npṛthak saṃsthāpane kuryāt sarvakarma yathāvidhi || 978 ||\n \ntattatsthāpanakāle tu tattatsaṃjñāmanuṃ japet |\nvidyāṃ gadāmityādyaṃ yat pāṭhayettadvido janān || 979 ||\n \ncamūṣacchayena iti ca pnaviṣṇo iti tvṛcau |\npāṭhayedbahavṛcān paścācchākunaṃ sūktameva ca || 980 ||\n \ndhṛtordhvapuṇḍraḥ kṛtacakre iti mantraṃ kaṭhān param |\npavitraṃ te vitatamityetān mantrān yajurmayān || 981 ||\n \nāroheti ca sāmajñān pavitraṃ te agnirityapi |\nebhirvayamurukramasyetyātharvaṇān dvijān || 982 ||\n \nebhiḥ saṃsthāpya vidhivannavabhiḥ kalaśaistataḥ |\nsnapayedbrahnasūktasthairmantrairaṣṭābhireva ca || 983 ||\n \nsarvasya vaśinaṃ devamiti prāk sthāpitena tu |\nbahirāvaraṇe nāstī tyagnidiksaṃsthitena tu || 984 ||\n \nyannābhipajhādabhavaditi yāmyasthitena tu |\ndhṛtordhvapuṇḍra iti ca yātudhānagatena tu || 985 ||\n \ndakṣiṇe tu bhuje vipra iti paścimagena tu |\nviṣṇunāktamaśrantīti vāyudiksaṃsthitena ca || 986 ||\n \npuṃpradhāneśvaro viṣṇuriti somagatena vai |\nimaṃ mahopaniṣadamitīśānagatena tu || 987 ||\n \nmantrairetaiḥ samastaistu madhyakumbhena secayet |\nprāsādāgrasthite cakre prokṣaṇaṃ tu samācaret || 988 ||\n \nmahopaniṣadantasthānaṣṭau mantrān puroditān |\nyadvā puruṣasūktaṃ tu sarvaśāntyai tato japet || 989 ||\n \natrānuktaṃ tu sakalaṃ pūrvoktaṃ tu samācaret |\nsamyaguktaṃ pratiṣṭhānaṃ kimanyacchrotumicchasi || 990 ||\n \nsanakaḥ |\nkathitaṃ nityapūjādau tvayā nīrājanaṃ purā |\ntadvidhānaṃ muniśreṣṭha prabrūhi mama vistarāt || 991 ||\n \nśāṇḍilyaḥ |\nnīrājanavidhānaṃ tu samākarṇaya sāmpratam |\nnitye naimittike vipra tathā kāmye'pi pūjane || 992 ||\n \nantataḥ snānabhogānāṃ kuryānnīrājanaṃ vibhoḥ |\nsarvadoṣapraśāntyarthaṃ sarvarakṣārthameva hi || 993 ||\n \nalaṃkārāsanoktānāṃ bhogānāmantato'pi vā |\nubhayatrāpi vā kuryādvibhavecchānusārataḥ || 994 ||\n \nyadvā pradoṣavelāyāṃ tat kuryāt prativāsaram |\nsāyaṃ pūjāsamārambhāt pūrvameva dvijottama || 995 ||\n \nathavā pūjane kuryāddīpadānāt puraiva tu |\nyadvā naivedyaparyante pūjāyāṃ tat samācaret || 996 ||\n \ntadapi trividhaṃ proktaṃ sātvikādivibhedataḥ |\nsnānānte bhogayajñānte dvitayaṃ sātvikaṃ bhavet || 997 ||\n \nsāyaṃkāle pratidinaṃ kuryādrājasasaṃjñitam |\npūjāyāṃ dīpadānāgre naivedyāntepi tāmasam || 998 ||\n \nkuryāt prāsāda ekasmiṃsteṣāmekaṃ na tu trayam |\nsvayaṃvyakte tathānyaistu vibudhaisca pratiṣṭhite || 999 ||\n \nprāsāde munimukhyaiśca sātvikāśyaṃ samācaret |\nbrāhnaṇaiḥ kṣatriyairvaiśyaiḥ sthāpite rājasaṃ bhavet || 1000 ||\n \nśūdraistu sthāpite strībhistāmasākhyaṃ samācaret |\neteṣāṃ sātvikādīnāṃ śrṛṇu samyag vidhiṃ kramāt || 1001 ||\n \nsnanānāvaśiṣṭatoyena saṃpūrṇaṃ kalaśaṃ dvija |\nsauvarṇaṃ rājataṃ vāpi tāmrajaṃ mṛṇmayaṃ tu vā || 1002 ||\n \nsupiṣṭai rūrdhvato liptaṃ haridrāśālitaṇḍulaiḥ |\nsrajā cāśvatthapatreṇa yutaṃ vā kaṇṭhadeśataḥ || 1003 ||\n \ntaṃ kṛtvā vāmapāṇau tu aparasmiṃstu mallakam |\npuṣpaprakarasaṃpūrṇaṃ dhūpapātrāgninā yutam || 1004 ||\n \ndhūmāyamānaṃ siddhārthairdhūpadravyeṇa vā saha |\nekadhā devadevasya bhrāmayitvā tu mūrddhani || 1005 ||\n \ndīkṣitena janenaiva paricaryāpareṇa tu |\nśuddhayā yoṣitā vā tad dvārabāhye visarjayet || 1006 ||\n \nkalpayet snānanabhogānte etannīrājanaṃ sadā |\nkṛtaṃ pūvoditairdravyaiḥ kumbhamāpūrya vāribhiḥ || 1007 ||\n \narghyapātroddhṛtairyadvā kevalairgālitaiḥ punaḥ |\nantaḥ siddhārthakān kṣiptvā kaṇṭhe kuryādalaṃkṛtim || 1008 ||\n \naśvatthapallavaiḥ sragbhiścandanenākṣatairapi |\nanyatra rajanīpiṣṭairlepayet sarvato dvija || 1009 ||\n \ntadāsye mallakaṃ puṣpasaṃpūrṇaṃ tu niyojayet |\nsaṃskṛtāgnisamudbhūtān purā dīpān pradīpya tu || 1010 ||\n \nvibhavecchānurūpeṇa caturviṃśādikān dvija |\npākasthānāttu vai dīpāducchritāṃ caturaṅgulaiḥ || 1011 ||\n \npradīpaṃ mallake kṛtvā sakumbhaṃ viniveśayet |\nagrato devadevasya sadādhāroparisthitam || 1012 ||\n \ntamarghyagandhasragdhūpairhṛnmantreṇa tu pūjayet |\nkevalaṃ sārghyapuṣpeṇa sādhakastadanantaram || 1013 ||\n \ndadyādācamanānte'rghyaṃ mantreśasyāthavā dvija |\narghyālabhanamālyāni dhūpaṃ cāpyarghyameva vā || 1014 ||\n \ndīpakumbhaṃ tu pāṇibhyāmuddhṛtaṃ paricāriṇā |\ndevasya dakṣiṇaṃ pādamārabhyetarapaścimam || 1015 ||\n \nbhrāmayet sarvato'ṅgāni ekadhā vā dvidhā tridhā |\njapan vai netramantraṃ tu hṛnmantraṃ vā yathāruci || 1016 ||\n \nevaṃ kumbhaṃ paribhrāmya pūrvavattu visarjayet |\ntatastu devadevasya dadyādarghyaṃ tu mūrddhani || 1017 ||\n \npākasthānāttadarthaṃ tu dīpa anīyate yadā |\ntadānīṃ tadvidhānaṃ tu samākarṇaya sāmpratam || 1018 ||\n \ndīkṣitāḥ suvinītāśca sustrātāḥ paricārakāḥ |\nvadanaṃ nāsikārandhre sthagayitvāmbareṇa tu || 1019 ||\n \nsitoṣṇīṣadharāḥ sarve sitacandanarūṣitāḥ |\nsauvarṇāni ca pātrāṇi vitatāni yathāruci || 1020 ||\n \nrājatānyatha tāmrāṇi ārakūṭamayāni vā |\nkāṃsyāni vāpi saṃpādya yathā vittānusārataḥ || 1021 ||\n \nekatripañcasaptāpi navaikādaśa vā tathā |\ndvi ṣaṭ ṣoḍaśa vā yadvā caturviṃśatisaṃkhyayā || 1022 ||\n \npākālayaṃ samāsādya tatrāgneḥ saṃskṛtāt purā |\nteṣāṃ madhye vartidīpān pātrāṇāṃ tu mahāmune || 1023 ||\n \ncaturaṅgulikotsedhān saghṛtān dīpayet punaḥ |\naddhṛtya tāni pātrāṇi karaistu paricārakāḥ || 1024 ||\n \nvaheyuḥ paṅktibandhena tadagre gaṇikājanāḥ |\ngaccheyurbhagavadbhaktāḥ kurvanto nṛttagītake || 1025 ||\n \ntadagre śaṅkhabheryādisamuddhoṣaṇatatparāḥ |\ntadagre vetriṇo'spṛśyajanotsāraṇatatparāḥ || 1026 ||\n \ngaccheyuḥ paritasteṣāṃ dīpikādhāriṇo janāḥ |\nevaṃ kramāt samāsādya tiṣṭheyurdevasannidhau || 1027 ||\n \nathānyo dīkṣito vipraḥ kumbhamāpādya pūrvavat |\nsamallakaṃ tadūrdhve tu teṣvekasmāt pradīpya tu || 1028 ||\n \npākasthānādāhṛteṣu pradīpaṃ viniveśya ca |\nsadādhārasthitaṃ kuryāt tataḥ sādhakasattamaḥ || 1029 ||\n \nkumbhaṃ prāgvat samabhyarcya deveśaṃ ca tataḥ param |\nbhrāmayet pūrvavat kumbhaṃ tasmin kāle dvijottama || 1030 ||\n \nṛgādyadhyayanaṃ kuryāddvijāḥ prāgādidikasthitāḥ |\nsannidhau devadevasya nṛtyaṃ tu gaṇikāstadā || 1031 ||\n \nmaṅgalāni ca gītāni sarve gāyantu gāyakāḥ |\nsvareṇoccatareṇaiva stuvantu stotrapāṭhakāḥ || 1032 ||\n \nbherīmṛdaṅgaśaṅkhādīn ghoṣayeṣuḥ samantataḥ |\nevaṃ sarvatra vai kuryādṛgādyadhyayanādikam || 1033 ||\n \nkumbhamevaṃ paribhrāmya datvā taṃ paricāriṇaḥ |\nhaste'tha dīpapātrāṇi darśayeditarāṇi ca || 1034 ||\n \ndṛṣṭvā samyak tato dadyādarghyaṃ devasya mūrdhani |\nkumbhapūrvāṇi pātrāṇi vahantaḥ paricārakāḥ || 1035 ||\n \npradakṣiṇakramāt sārdhaṃ pūrvavadgaṇikādibhiḥ |\nkṣipeyurdvārabāhye vā bāhyadvārasya bāhyataḥ || 1036 ||\n \nathavā viniyuktāni tāni saṃgṛhya yoṣitaḥ |\nsusnātā dhautavasanā dvijātibhāvitātmanaḥ || 1037 ||\n \nlalāṭe tilakaṃ datvā sarvālaṃkārabhūṣitāḥ |\nkṣipeyuruditenaiva vartmanā dvijasattama || 1038 ||\n \nathavā viniyogāttu pūrvaṃ pākālayādapi |\nyoṣito dīpapātrāṇi gṛhītvā proktavartmanā || 1039 ||\n \nānayeyurvibhoragre karturicchānurūpataḥ |\nevaṃ nīrājanaṃ kuryādalaṃkārāsanāntataḥ || 1040 ||\n \nathavā bhrāmayet kumbhaṃ dīpāṣṭakasamanvitam |\nyadvā tatrāpi vai kumbhaṃ sāgnimallakasaṃyutam || 1041 ||\n \ndhūmāyamānaṃ siddhārthairbrāmayeddīpavarjitam |\nevaṃ nīrājanaṃ proktamekamūrterdvijottama || 1042 ||\n \nanekamūrtipūjāyāṃ mukhyamūrtyāditaḥ kramāt |\nsarvāsāmapi mūrtīnāṃ datvārghyādyaṃ pṛthak pṛthak || 1043 ||\n \nekaikena tu kummena pratyekaṃ athavā dvija |\nsarvāsāmapi kumbhena prāgvannīrājanaṃ caret || 1044 ||\n \nevaṃ nīrājanaṃ yena kṛtaṃ bhagavato vibhoḥ |\nanutiṣṭhanti sāhāyyaṃ tasmin karmaṇi ye janāḥ || 1045 ||\n \nrajastamovinirmuktā bhaveyuste na saṃśayaḥ |\nayogyajanasaṃspṛṣṭe kumbhe taṃ parihāya tu || 1046 ||\n \nkumbhāntaraṃ samāpādya tena tattu samācaret |\ndīpenaṣvekatamo dīpo yāyāduparatiṃ yadi || 1047 ||\n \npramādādvātavegādyaiḥ purastādvinivedanāt |\nśrībhaṅgo jāyate paścādyadi vyādhyādipīḍanam || 1048 ||\n \ntasmāt pradīpya sahasā mūlamaṣṭottaraṃ japet |\nśaṅkhādyairnṛttagītābhyāṃ vinā nīrājanaṃ kṛtam || 1049 ||\n \nyadi syānniṣphalaṃ tat syāt tasmāttaiḥ sārdhamācaret |\nevaṃ nīrājanaṃ proktaṃ sātvikaṃ nāma nāmataḥ || 1050 ||\n \nrājasaṃ nāma viprendra nīrājanamathocyate |\nprāgvat pātrāṇi sampādya yoṣitaḥ suvibhūṣitāḥ || 1051 ||\n \nkacchabandhena saṃyuktāḥ paricārakapūrvakāḥ |\npākasthānaṃ samāsādya teṣu dīpān pradīpya tu || 1052 ||\n \nkarairuddhṛtya pātrāṇi nirgatāśca mahānasāt |\nśreṇībandhāḥ samāsādya prāgvadgītādibhiḥ saha || 1053 ||\n \nagrato devadevasya vinyaseyurmahītale |\nādhāreṣu tato'rghyādyaistāni pātrāṇi pūjayet || 1054 ||\n \nmūlabimbādibimbānāṃ nyāsaṃ katvā vidhānataḥ |\narghyālabhanapuṣpādyairarghyapādyādibhistu vā || 1055 ||\n \nsādhako devadevasya pūjāṃ kṛtvā krameṇa tu |\nuddhṛtya dīpapātrāṇi pūjakaḥ susamāhitaḥ || 1056 ||\n \nmūlamūrtestu vai pūrvamāpādānmūrdhapaścimam |\ntridhā saṃbhrāmayetteṣāmekaikaṃ vā trayaṃ trayam || 1057 ||\n \nanyāsāmapi mūrtīnāmevameva samācaret |\nevaṃ nīrājanaṃ devyorlakṣmīpuṣṭyoḥ pṛthak pṛthak || 1058 ||\n \nṛgādyadhyayanādyaṃ tu pūrvavattu samācaret |\nniveditāni viprendra bhūyaḥ saṃgṛhya yoṣitaḥ || 1059 ||\n \nkṣipeyuḥ prāgvidhānena balipīṭheṣu vā dvija |\nevaṃ nīrājanaṃ vipra sāyaṃkāle samācaret || 1060 ||\n \nyadvā pūrvoditaṃ kumbhaṃ vartidīpasamanvitam |\nsamatsyamāṃsabalibhiranvitaṃ bhrāmayet tadā || 1061 ||\n \nyadvā kumbhaṃ paribhrāmya dīpamallakasaṃyutam |\ntat paścādannapiṇḍānāṃ pañcānāṃ bhramaṇaṃ caret || 1062 ||\n \nevaṃ nīrājanaṃ proktaṃ trividhaṃ rājasābhidham |\nnīrājanaṃ tāmasākyamidānīmavadhāraya || 1063 ||\n \npākasthānaṃ samāsādya yoṣidvā paricārakaḥ |\npātramekaṃ samādāya pūrvoktadravyanirmitam || 1064 ||\n \nannapiṇḍāni catvāri dūrvāmuṣṭicatuṣṭayam |\ntasmin pātre caturdikṣu viniveśyāthavā dvija || 1065 ||\n \npṛthak caturṣu pātreṣu tāni catvāri vinyaset |\nprāguktavartmanāsādya devadevasya sannidhim || 1066 ||\n \nādhāropari vai pātraṃ vinyasettatra tatparam |\ntat pātramarghyapuṣpeṇa hṛdā saṃpūjya sādhakaḥ || 1067 ||\n \narghyaṃ pādyaṃ tathā'cāmaṃ devasya vinivedya ca |\ntatonnapiṇḍamaindrasthaṃ dūrvāmuṣṭiṃ tathaiva ca || 1068 ||\n \ncakramantreṇa saṃbhrāmya devasya śirasopari |\ntatpunardevadevasya prācyāṃ diśi vinikṣipet || 1069 ||\n \nevaṃ dakṣiṇadiksaṃsthaṃ bhrāmya dakṣiṇataḥ kṣipet |\npascimasthaṃ paribhrāmya paścimasyāṃ diśi kṣipet || 1070 ||\n \nuttarasthaṃ paribrāmya uttarasyāṃ diśi kṣipet |\ndevasya tilakaṃ kuryāddīpapātrotthabhasmanā || 1071 ||\n \nevaṃ nīrājanaṃ kuryāddīpadānāt puraiva tu |\nhemādi dravyajaṃ pātraṃ ṣaḍviṃśāṅgulavistṛtam || 1072 ||\n \nkṛtvā suvṛttaṃ tanmadhye pajhaṃ kuryāt sakarṇikam |\npatrāṣṭake karṇikāyāṃ dīpagartaṃ prakalpayet || 1073 ||\n \ndīpān prajvālayettatra ṣaḍaṅgulasamucchritān |\nBsiddhārthadadhidūrvādibījaiśca paripūritam || 1074 ||\n \npūjitaṃ gandhapuṣpādyaiḥ pātramādāya sādhakaḥ |\ntriḥ pradakṣiṇamāvartyaṃ pāṇibhyāṃ devamūrdhani || 1075 ||\n \nprākārāvaraṇādbāhya divā somadiśi kṣipet |\nprāgannapiṇḍabhramaṇādante dhūpotthabhasmanā || 1076 ||\n \nrakṣayā saṃpuṭīkuryādevaṃ nīrājanaṃ dvija |\nevaṃ nīrājanaṃ kuryānnivedyānte vibhoḥ sadā || 1077 ||\n \nevaṃ nīrājanaṃ proktaṃ dvividhaṃ tāmasāhvayam |\ngītanṛttādikaṃ sarvaṃ prāgvadatra samācaret || 1078 ||\n \nkuryāt snānāvasāne'pi ṛgādyadhyayanādikam |\narghyādibhogairyajanaṃ varjayet tatra sarvadā || 1079 ||\n \nsāyaṃkālaṃ vinānyatra nīrājanavidhau dvija |\nna kuryāddevadevasya mantranyāsaṃ kadācana || 1080 ||\n \nnīrājanaṃ sātvikākhyaṃ pravṛttaṃ yatra tatra tu |\nrājasaṃ tāmasaṃ vāpi na kadācit samācaret || 1081 ||\n \nrājasaṃ tāmasaṃ vāpi pravṛttaṃ yatra tatra vai |\nnīrājanaṃ sātvikākhyaṃ kuryādicchānurūpataḥ || 1082 ||\n \nsaṃpūrṇaṃ bhagavadyāgāt phalamicchan mahāmate |\nuktamārgaviparyāsaṃ na kadācit samācaret || 1083 ||\n"
}