{
    "filename": "Pārameśvara-19.txt",
    "content": "\nश्रीः |\n\nएकोनविंशोऽध्यायः |\n\nसनकः |\nमुने सिद्धान्तनिष्टस्य समाराधनकाङ्क्षिणः |\nसमयाचारवैकल्ये प्रायश्चित्तमुदीरय || १ ||\n\nशाण्डिल्यः |\nश्रृणु सम्यक् प्रवक्ष्यामि प्रायश्चित्तं मुने हितम् |\nयत् कृत्वा देशिकादीनां चतुर्णां शुभमेधते || २ ||\n\nअस्नात्वा विधिवन् मन्त्री नद्यादौ पूजयेद्यदि |\nस्नात्वा मूलसहस्रं तु जप्त्वा संपूजयेद्विभुम् || ३ ||\n\nजीर्णं पर्युषितं वासो दधानो यदि पूजयेत् |\nस्नात्वा विशुद्धवासोभृन्मूलमन्त्रं जपेत्तथा || ४ ||\n\nध्यानहीनस्त्वनाचान्तः पवित्ररहिताङ्गुलिः |\nकेशास्थिलोष्टसिरासृगस्पृश्यस्पर्शनेऽपि च || ५ ||\n\nस्नात्वा यथापुरं पूज्य मूलमन्त्रायुतं जपेत् |\nउदक्यासूतिकाऽपेयचण्डालाद्युपवर्तकः || ६ ||\n\nस्पृशेच्चेद्भगवद्बिम्बं स्नात्वा पूर्वं स्वयं ततः |\nपञ्चगव्येन देवेशमभिषिच्य समर्चयेत् || ७ ||\n\nउदक्यासूतिकाद्यैश्च स्पृष्टः संस्पृश्य कौतुकम् |\nस्नात्वोत्तमेन देवेशमभिषिच्याथ शान्तये || ८ ||\n\nहुत्वाऽथ मूलमन्त्रेण जपेच्चायुतसङ्ख्यया |\nसूतके मृतके बिम्बं स्पृशेद्वा पूजयेद्यदि || ९ ||\n\nअधमोत्तमेन संस्नाप्य प्राग्वदधुत्वा जपेन्मनुम् |\nमहापातकिभिः स्पृष्ठो विण्मूत्रापेयपैस्तथा || १० ||\n\nपूजयेद्यदि देवेशं पुनः स्नात्वा विधानतः |\nपूर्ववत् स्नपनं कृत्वा शान्तिहोमादिकं चरेत् || ११ ||\n\nनिष्ठीवरुधिरस्वेदयुक्तो देवं स्पृशेद्यदि |\nकुशोदकेन संस्नाप्य विशेषेण यजेद्विभुम् || १२ ||\n\nदिवा गत्वा स्त्रियं स्वीयामस्नात्वा चेत् स्पृशेद्विभुम् |\nउपोष्य पञ्चभिर्गव्यैः कुशोदैः स्नापयेद्विभुम् || १३ ||\n\nपरस्त्रीगमासक्तश्चीर्णदुश्चरितो विभुम् |\nपूजये्दवा तथा स्पृष्ठे देधबिम्वेऽभिषेचयेत् || १४ ||\n\nमध्यमाधममार्गेण हुत्वा मन्त्रं जपेच्छतम् |\nकृमिकीटास्थिकेशादिपतङ्गनखरादिकैः || १५ ||\n\nप्राण्यङ्गतुषभस्मादिदुष्टैः पत्रफलादिभिः |\nपुष्पैस्तोयैस्तथाप्यन्यैश्चन्दनाद्यैश्च भूषणैः || १६ ||\n\nतथोपचारैरन्यैश्च वर्जितैरपि वस्तुभिः |\nतथा पर्युषितैः पत्रपुष्पाङ्कुरफलादिभिः || १७ ||\n\nअस्पृश्यप्राणिभिः स्पृष्ठैस्तथा चास्पृश्यवस्तुभिः |\nचण्डालसूतिकाद्यैश्च निषादपतितादिभिः || १८ ||\n\nसंस्पृष्ठैश्च परिम्लानैः सरजोभिर्यजेद्यदि |\nजपेदष्टोत्तरशतं मूलमन्त्रमनन्यधीः || १९ ||\n\nएतैर्दुष्टैस्तु वस्त्राद्यैर्देवं संपूजयेद्यदि |\nसंस्नाप्य चाधमेनैव पूजयित्वा विधानतः || २० ||\n\nशान्तिहोमं प्रकुर्वीत सहस्राहुतिभिः क्रमात् |\nचण्डालसूतिकोदक्याशबरापेयपायिभिः || २१ ||\n\nसंस्पृष्टे पानभक्ष्यादौ देवेशस्य निवेदिते |\nमृण्मयानि परित्यज्य क्षालयित्वेतराणि च || २२ ||\n\nस्नात्वा कुशोदकं पीत्वा स्नापयेदधमेन तु |\nपुनः संपूज्य जुहुयान्मूलेन शतसङ्ख्यया || २३ ||\n\nविड्वराहसृगालाभि काकश्येनखरादिभिः |\nएवमादिभिरन्यैश्च स्पृष्ठेऽन्नादौ निवेदिते || २४ ||\n\nपूर्ववच्छान्तिरेव स्यात्ततः शुद्धं निवेदयेत् |\nपरस्त्रीगमनासक्तैर्मक्ष्याभक्ष्याविवेकिभिः || २५ ||\n\nयथेष्टाचारनिरतैरवैष्णवकुलोद्भवैः |\nपव्कं स्पृष्ठं तथा दृष्टं दुष्टं पूयासृगादिभिः || २६ ||\n\nअमत्या चेद्धविर्देत्तं पूर्ववच्छान्तिमाचरेत् |\nशवादिदूषितान्नस्य पव्कस्य विनिवेदने || २७ ||\n\nपूर्ववत् पूज्य देवेशं शान्तिहोमं समाचरेत् |\nत्यक्तमन्नादिकं दद्याद्यदि पूज्य पुनस्तिलैः || २८ ||\n\nसघृतैर्जुहुयान्मन्त्री सहस्रशतसङ्ख्यया |\nतथा पर्युषितान्नस्य प्रदाने शान्तिमाचरेत् || २९ ||\n\nत्यक्तं हविः फलं पुष्पं पवित्रान्नरसादिकम् |\nत्यजेज्जलाशये वाग्नौ भुवि वा गोष्वलोलुपः || ३० ||\n\nमक्षिकाघुणभृङ्गाद्यैर्दष्टं दुष्टं पुरीषगैः |\nपत्रपुष्पफलाद्यन्नं त्यक्तव्यं तदधिष्ठितम् || ३१ ||\n\nअस्त्रोदकेन संप्रोक्ष्य दद्याद्देवाय भक्तितः |\nमहाहविर्विधाने तु विशेषमवधारय || ३२ ||\n\nपचनालयमन्यत्र साधितं दीक्षितेतरैः |\nअमन्त्रसंस्कृतं चान्नमविभक्तमलक्षणम् || ३३ ||\n\nनिरीक्षितमयोग्यैश्च संपृष्ठं मक्षिकादिभिः |\nसंप्रोक्ष्य चास्त्रतोयेन निवेद्यं यत्नगौरवात् || ३४ ||\n\nसेनेशाय न दातव्यं होमं कुर्याद्यथारुचि |\nकारिभ्यः संप्रदानं च बलिदानं न कारयेत् || ३५ ||\n\nअभ्यागतेष्वनाप्तेषु दीनानाथजनेष्वपि |\nप्रदेयमन्यथा शान्तिहोमं कुर्यादनन्यधीः || ३६ ||\n\nबिडालभूषिकासर्पमण्डूकाद्यैश्च जन्तुभिः |\nकृमिकीटपतङ्गाद्यैर्वायसाद्यैश्च खेचरैः || ३७ ||\n\nन देयं देवदेवाय दुष्टं स्पृष्ठं महाहविः |\nदत्ते हुत्वा च जप्त्वा च पुनर्दद्यान्महाहविः || ३८ ||\n\nभोगमन्त्रक्रियाध्यानं मुद्राणामङ्गरूपिणाम् |\nद्वारावरणपूर्वाणां बिंबपीठादिकारिणाम् || ३९ ||\n\nकालानामपि चान्येषां नित्यनैमित्तिकात्मनाम् |\nविपर्यासे प्रवृत्ते तु दिव्यैर्व्यापकपञ्चकैः || ४० ||\n\nप्रत्येकं जुहुयान्मन्त्री तिलैश्चान्यैः शतं शतम् |\nसमित्परिदिदर्भाणां कूर्चानां हविषायपि || ४१ ||\n\nआज्यस्थाल्यादिपात्राणमग्नेः स्थण्डिलकुण्डयोः |\nस्त्रुक्स्रवस्य प्रणीताया अभावे लक्षणोज्झिते || ४२ ||\n\nशान्त्यर्थं जुहुयान्मन्त्री प्राग्वद्व्यापकपञ्चकैः |\nअभावे काष्ठसमिधामाज्येन चरुणा हुनेत् || ४३ ||\n\nसमिद्भिराज्याभावे तु तिलैर्वा होममाचरेत् |\nअलाभे हविषोऽन्येषामाज्येन जुहुयात् सुधीः || ४४ ||\n\nसर्वधाहोमकर्मार्थं तिलमाज्यं न लोपयेत् |\nतिलाज्ययोरभावे तु हवनं स्यान्निरर्थकम् || ४५ ||\n\nशान्तिहोमं प्रकुर्वीत प्रतिष्ठायां यथोदितम् |\nवह्नौ कुण्डे स्थले चुल्यां संस्कृतेऽनुगतिं गते || ४६ ||\n\nपुनराधाय संस्कृत्य शान्तिहोमादिकं हुनेत् |\nवह्नौ स्पृष्टे तथाऽस्पृश्यैः केशास्थिनखरैरपि || ४७ ||\n\nयथावन्मूलमन्त्रेण जुहुयात् सर्पिषा शतम् |\nउदक्यासूतिकाद्यैश्च सन्निकृष्टेऽयुतं हुनेत् || ४८ ||\n\nसंस्पृष्टेऽन्यं समाधाय जुहुयाच्चायुतं जपेत् |\nअसमिद्धे हुते वह्नौ पुनर्होमं समाचरेत् || ४९ ||\n\nनैमित्तिकेषु काम्येषु चोत्सवेषु बिशेषतः |\nतदङ्गहुतभुग्यागं कुण्डेऽनय्स्मिन् समाचरेत् || ५० ||\n\nशान्तिहोमं प्रकुर्वीतं कृते चेत्तद्विपर्यये |\nपरिवारानमूर्तांश्च मूर्तांश्चैव यथाक्रमम् || ५१ ||\n\nअनर्चयित्वाऽहोरात्रं जपेत्तत्र पुरोऽन्तिके |\nतन्मन्त्रांश्छतमष्टौ तु प्रत्येकं पूजनादिकम् || ५२ ||\n\nपतने बलिवस्तूनामस्पृश्यस्पर्शनेऽपि वा |\nतथैव पात्रेऽबिमते केशलोष्टादिदूषिते || ५३ ||\n\nतत्त्यक्त्वाऽन्येन निर्वर्त्य शान्तिहोमं समाचरेत् |\nबलिं दुष्टे न दद्याच्चेच्छान्तिहोमपुरस्सरम् || ५४ ||\n\nबलिं दत्वा विशेषेण प्रागुक्तं मन्त्रवान् जपेत् |\nनित्योत्सवार्थबिम्बे तु यानान्निपतिते सति || ५५ ||\n\nतदेवोद्धृत्य तद्विम्बमक्षतं स्नाप्य मन्त्रवित् |\nअधमाधममार्गेण शान्त्यर्थं जुहुयादनु || ५६ ||\n\nतथैव च क्षतं बिम्बं समाधाय यथापुरम् |\nकृत्वा प्रातिष्ठिकं कर्म स्वस्थाने स्थापयेदनु || ५७ ||\n\nयावत्समाधिकालं तु तावद्बिम्बान्तरेण वा |\nकूर्चेन वाऽन्यबिम्बेन कुर्यान्नित्योत्सवं हरेः || ५८ ||\n\nअस्पृश्यैर्वाथ संस्पृष्टे बलिबिम्बेऽभिषेचयेत् |\nअधमाधमंमार्गेण शान्तिहोमपुरस्सरम् || ५९ ||\n\nयानस्थे त्वध बिम्बे तु व्यूढेऽयोग्यजनैः स्ति |\nकुशोदकेन संप्रोक्ष्य शान्तिहोमं समाचरेत् || ६० ||\n\nअस्पृश्यैर्यदि संस्पृष्टो बलिबिम्बस्य वाहकः |\nपञ्चगव्येन संप्रोक्ष्य शुचिनाऽन्येन वाहयेत् || ६१ ||\n\nमुद्रामन्त्रक्रियाध्यानद्रव्याणां भोगरूपिणाम् |\nविंशेषाद्बलिकाले तु हानिरुत्पद्यते यदि || ६२ ||\n\nजपेन्मूलसहस्रं तु मन्त्री ध्यानसमन्वितः |\nन दत्तं यदि दातव्यं फलपुष्पोदनादिकम् || ६३ ||\n\nदेवोपभुक्तं योग्याय मूलमन्त्रायुतं जपेत् |\nहुतशेषे हविश्शेषे भुक्ते योग्यजनैर्विना || ६४ ||\n\nजपेन्मूलायुतं मन्त्री दाता किल्पिषशान्तये |\nसात्वतैः सत्वनिरतैः सदा भगवतःप्रियैः || ६५ ||\n\nतत्तं भगवते यद्यत् तत्तत् पावनपावनम् |\nव्रह्नग्नस्य सुरापस्य स्वर्णस्तेयरतस्य च || ६६ ||\n\nगुरुतल्परतस्यपि संयुक्तस्यापि तैः सह |\nप्राशनं सर्वपापघ्नमन्येषापपि किं पुनः || ६७ ||\n\nतस्मात्तत् संप्रदातव्यं ज्ञानिनां मुख्यकल्पने |\nत्रैवर्णिकानां दातव्यं दीक्षितानां तु मध्यमे || ६८ ||\n\nकेवलानां तु भक्तानां त्रैविद्यानां द्विजन्मनाम् |\nप्रधादानमनुकल्पे स्यादन्यथा प्राशयेत् स्वयम् || ६९ ||\n\nविष्वक्सेनस्य यद्दत्तं पूजान्ते मन्त्रिभिर्विभोः |\nन भोक्तव्यंविशेषेण त्यक्तव्यं भूजलादिषु || ७० ||\n\nगोषु वा विष्णुभूतानां तृप्तये हितमिच्छताम् |\nभोक्ता किल्बिषशान्त्यर्थं व्रतं चान्द्रायणं चरेत् || ७१ ||\n\nसंकल्प्य यागं होमान्तं हवनं न कृतं यदि |\nद्विगुणं हवन कृत्वा पूर्णान्तं मन्त्रवित्तमः || ७२ ||\n\nएकद्वित्रिचतुः पञ्चषट्कालेषु यथाक्रमम् |\nएकार्दिदिनमासर्तुवत्सरेषु तथैव च || ७३ ||\n\nवह्निकार्येषु लुप्तेषु नित्यनैमित्तिकेष्चपि |\nद्विगुणं मिश्रितैर्होमैरधमस्नपनं चरेत् || ७४ ||\n\nपूजालोपे प्रवक्ष्यामि प्रायश्चित्तं मुने श्रृणु |\nऔपचारिकसांस्पर्शहृदयंगमरूपिणाम् || ७५ ||\n\nपरिच्युतौ च भोगानां त्रयाणां क्रमशो मुने |\nपूजान्ते सर्वबीजानि मात्रावित्तं घृतोदनम् || ७६ ||\n\nनिवेदनीयं देवस्य विशेषेज्यापुरस्सरम् |\nएककाले च दिवसे पक्षे वैशेषिकार्चनम् || ७७ ||\n\nतत्तद्द्विगुणितैर्द्रव्यैर्बलिहोमान्तमाचरेत् |\nएकमासीयपूजाया यावद्द्वादशमासिकी || ७८ ||\n\nतावद्द्विगुणितैर्द्रव्यैर्माससङ्ख्यार्चनेऽपि च |\nस्नपनं चापि नवकमधमाधमपूर्वकम् || ७९ ||\n\nमुख्योत्तमावसानं तु सहस्रकलशाप्लवम् |\nसंप्रोक्षणं च विध्युक्तं प्रतिष्ठां च क्रमाच्चरेत् || ८० ||\n\nआरभ्य मासिकीं पूजां यावद्द्वादशमासिकी |\nतावदेकैकवृद्ध्या तु महता हविषा यजेत् || ८१ ||\n\nसमिद्भिः सप्तभिर्हुत्वा पुरा पश्चाद्धृताप्लुतैः |\nघृतैश्च जुहुयान्मन्त्री त्वासहस्राद्यथाबलम् || ८२ ||\n\nतथैव च जपं कुर्यान्मूलमन्त्रस्य सादरम् |\nवलिप्रदानहीने तु हुत्वा मूलशत ततः || ८३ ||\n\nतत्तदावरणद्वारदेवानां स्वस्वसंज्ञया |\nजुहुयात्तिलमिश्रेण घृतेनैव शतं शतम् || ८४ ||\n\nप्रायश्चित्तं प्रवक्ष्यामि नित्यादिस्नपनेषु ते |\nगृहार्चने प्रकुर्वीत नित्यादिस्नपनं सुधीः || ८५ ||\n\nतत्र स्नानीयतोयेन पूजार्थमभिषेचयेत् |\nवहुबेरे तु कर्मार्चां स्नापयेदग्रमण्टपे || ८६ ||\n\nप्रासादे वितते ब्रह्नभागस्थे भद्रविष्टरे |\nस्नापयेत् स्नानकलशैः स्थापितैरग्रमण्टपे || ८७ ||\n\nमद्याह्ने चापि सायाह्ने स्नानीयकलशोद्धृतैः |\nस्नानद्रव्यसमेतैर्वा वारिभिः प्रोक्षयेत् क्रमात् || ८८ ||\n\nमूलबिम्बादिबिम्बानां कुर्याद्वा विनिवेदनम् |\nबहुबेरेऽभिषेकार्चां तां गृहीत्वाग्रमण्टपात् || ८९ ||\n\nन गच्छेद्बाह्यतो मन्त्री स्नपनार्थं बहिर्गते |\nशान्तिहोमं प्रकुर्वीत तस्य दोषस्य शान्तये || ९० ||\n\nएकबेरे बृहद्रूपे कर्मार्चामभिषेचयेत् |\nबृहद्धटैश्च बहुभिः सहस्रकलशादिभिः || ९१ ||\n\nयदाभिषेको बाह्यस्थे मण्टपे स्नानकौतुकम् |\nसंस्नाप्य विधिवन्मन्त्री महता विभवेन तु || ९२ ||\n\nपूजयित्वोत्सवार्चायां विनिवेद्य महाहविः |\nकलशस्नपनार्थं चेन्न कुर्यादङ्कुरार्पणम् || ९३ ||\n\nतथा प्रतिसराबन्धं मूलमन्त्रायुतं जपेत् |\nपुरस्तादङ्कुरानर्प्य बद्ध्रवा बिम्बेऽपि कौतुकम् || ९४ ||\n\nअमत्या वा समत्या वा स्नपनं नाचरेद्यदि |\nशान्तिहोमं पुरा कृत्वा जपेदष्टोत्तरायुतम् || ९५ ||\n\nकौतुकाङ्कुरपूर्वं तु पुनरेवाभिषेचयेत् |\nअकृत्वाङ्कुरयागं तु तथा कौतुकनन्धनम् || ९६ ||\n\nस्नापितो यदि देवेशः स्नानं तन्निष्फलं भवेत् |\nविधिवच्चाङ्कुरावापं तथा कौतुकबन्धनम् || ९७ ||\n\nस्नापयेद्विधिवन्मन्त्री शान्तिहोमषुरस्सरम् |\nसंकल्पिते तु स्नपने त्वकृते द्विगुणं चरेत् || ९८ ||\n\nनासादितैर्द्रव्यहीनैः स्नापितेऽप्येवमाचरेत् |\nअधिवासितकुंभस्थतोयानां पूर्वमेव तु || ९९ ||\n\nन पर्युषितहानिः स्यान्मन्त्रन्यासैस्तथार्चनैः |\nस्थापितेष्वथ कुंभेषु हीनेषु स्थाप्य पूर्ववत् || १०० ||\n\nजपेत् कलशदैवत्यं मन्त्रमष्टोत्तरं शतम् |\nसमुद्धृतेषु कुंभेषु रिक्तेषु सुषिरादिना || १०१ ||\n\nप्राग्वदन्यं प्रतिष्ठाप्य जपेदष्टोत्तरं शतम् |\nअस्पृश्यैश्च तथा स्पृष्ठे मार्जाराराद्यैश्च दंशिते || १०२ ||\n\nश्वादिभिः कुक्कुटाद्यैर्वा शबराद्यैर्विजातिभिः |\nकेशास्थिलोष्टसंदुष्टे पुनः कलशसञ्चये || १०३ ||\n\nसद्द्रव्यं पूर्ववत् स्थाप्य तद्दैवत्यं जपेच्छतम् |\nदुष्टैः संस्नापिते देवे पुनरप्यभिषेचयेत् || १०४ ||\n\nव्यापकैः पञ्चभिर्मन्त्रैः प्रत्येकं जुहुयाच्छतम् |\nपूर्ववत् कुंभदैवत्यं जपेद्ध्यानसमन्वितम् || १०५ ||\n\nअक्रमेण समुद्धारे स्थापने द्रव्ययोजने |\nअनर्चने च मन्त्राणां जपेदष्टोत्तरं शतम् || १०६ ||\n\nमाहिषाजोष्ट्रसंभूतैः दधिक्षीरघृतादिभिः |\nस्नपनाद्देवदेवस्य मूलमन्त्रेण मन्त्रवित् || १०७ ||\n\nसमिद्भिः सप्तभिर्होमं कुर्यादष्टोत्तरं शतत् |\nगेयमङ्गॢवादित्रस्तोत्रनृत्तादिभिर्विना || १०८ ||\n\nवीणावेणुनिनादैश्च तथा पुण्यहवाचनैः |\nविनाबिषेचिते मूलं शतमष्टोत्तरं जपेत् || १०९ ||\n\nबिम्बेऽभिषिच्यमाने तु पतिते स्नानविष्टरात् |\nचलिते वा विशेषेण प्रतिष्ठास्नपनं चरेत् || ११० ||\n\nचरुणा सर्पिषा चैव प्रागुक्तैर्मूलपञ्चकैः |\nहुत्वा चाष्टोत्तरशतं तत्सङ्ख्यं च जपेत्ततः || १११ ||\n\nप्रभापीठास्त्रवस्त्राह्गभेदभङ्गादिदूषिते |\nतत्तद्विम्बगतां शक्तिं नियोज्य ध्रुवकौतुके || ११२ ||\n\nसन्धानं शिल्पिभिः कृत्वा सुसंस्कृत्य तदैव तु |\nशेषकर्मणि निर्वृत्ते स्नापयेदुत्तमक्रमात् || ११३ ||\n\nतिलेन चरुणाज्येन प्रत्येकं च सहस्रशः |\nजुहुयान्मूलमन्त्रेण तेन शान्तिर्भविष्यति || ११४ ||\n\nतदा न घटितुं शक्तिर्यदि स्याद्यत्नगौरवात् |\nशोभार्थबिम्बैः पुरतः स्थापितैः शेषमाचरेत् || ११५ ||\n\nएवमुत्सवतीर्थार्थशयनादिषु मूर्तिषु |\nतत्तदङ्गादिसन्धानं स्थापनं योजनं पुन || ११६ ||\n\nउक्तप्रमाणादधिके हीने स्नपनवस्तुनि |\nशरावे कलशे कूर्चे वस्त्रे कोष्टे सदस्यपि || ११७ ||\n\nपालिकादौ तथा पीठे तोरणे चाष्टमङ्गॢे |\nद्वारमङ्गॢकुंभेषु साधनेष्वितरेष्वपि || ११८ ||\n\nमूलमन्त्रं जपेन्मन्त्री शतमष्टाधिकं सुधीः |\nमोक्षार्थी स्नापयेद्देवं सर्वकालं यथाविधि || ११९ ||\n\nरिपूणां निग्रहार्थाय दिवा कुर्यात्तु सर्वदा |\nस्वर्गकामस्तु पूर्वाह्णे धर्मार्थी दिनमध्यमे || १२० ||\n\nविनान्ते सर्वभोगार्थी प्रायश्चित्तेषु सर्वदा |\nचन्द्वसूर्योपरागे च तत्काले स्नापयेद्विभुम् || १२१ ||\n\nसंक्रान्तिषु च सूर्यस्य प्राग्वत् पश्चात्तथैव च |\nसङ्क्रान्तिकालविज्ञानान्नाड्यः षोडश षोडश || १२२ ||\n\nतदानीं स्नापयेद्देवमनुक्रान्ते हुनेन्मनुम् |\nसहस्रकृत्वस्तदनु तत्समं जपमाचरेत् || १२३ ||\n\nपुरस्तात् सर्वकर्मार्थमङ्कुरेष्वर्पितेष्वनु |\nरक्तेषु श्यामवर्णेषु तथा तिर्यग्गतेषु च || १२४ ||\n\nवक्रेषु चाप्ररूढेषु दक्षिणाबिमुखेषु च |\nविधिहीनेषु चास्पृश्यस्पृष्टेष्वधिकृतैर्विना || १२५ ||\n\nपालिकादिषु भिन्नेषु नष्टेषु पतितेषु च |\nमूषिकाद्यैश्च दष्टेषु मूलमन्त्रायुतं जपेत् || १२६ ||\n\nपुरस्तादेकयागार्थमङ्कुरेष्वर्पितेषु च |\nअसमाप्ते ततस्तस्मिन् प्राप्ते वैशेषिकान्तरे || १२७ ||\n\nतदर्थमपि कुर्वीत पालिकास्वङ्कुरार्पणम् |\nउत्सवाद्यन्तयोर्मध्ये रक्षासूत्रविवर्जितम् || १२८ ||\n\nबद्धप्रतिसरे बिम्बे स्नपनार्थं तु मन्त्रिणा |\nसंप्राप्ते स्नपनेऽन्यस्मिन् शीर्घकर्मनिमित्ततः || १२९ ||\n\nतदर्थं कौतुकं बध्वा स्नानकर्म समाप्य च |\nपूर्वारब्धं प्रकुर्वीत प्रायश्चित्तादनन्तरम् || १३० ||\n\nअन्यत्र कमशः कुर्यात् पूर्वारब्धं समाप्य च |\nअन्यथा चेदिदं कर्म निष्फलं भवति द्विज || १३१ ||\n\nतद्दोषपरिहारार्थं शान्तिहोमो जपस्तथा |\nसहस्रसङ्ख्याया युक्तो मूलमन्त्रेण मन्त्रवित् || १३२ ||\n\nस्नपनेऽस्मिन्नतिक्रान्ते मूलमन्त्रायुतं जपेत् |\nमूषिकासर्पमण्डूकचुचुंदर्यादिजन्तुभिः || १३३ ||\n\nस्थापिते कलशे स्पृष्टे लङ्घिते सति तं त्यजेत् |\nपुनरन्यं तथा स्थाप्य जपेन्मूलशतं गुरुः || १३४ ||\n\nप्रायश्चित्तेष्वनुक्तेषु एवमांदिषु सत्सु च |\nमूलमंत्रायुतं चैव जपेदष्टोत्तरं गुरुः || १३५ ||\n\nप्रायश्चित्तं प्रवक्ष्यामि महोत्सवविधौ मुने |\nगृहे प्रतिष्ठिते बिम्बे न कुर्वीत महोत्सवम् || १३६ ||\n\nस्वतन्त्रं परतन्त्रं च दिव्याद्यायतनं द्विधा |\nपर्वताग्रे नदीतीरे तीर्थानां निकटे विभोः || १३७ ||\n\nस्थापितस्यालयं विद्धि स्वतन्त्रमिति सत्तम |\nग्रामाद्यङ्गतया क्लृप्तमस्वतन्त्रमितीरितम् || १३८ ||\n\nतयोर्महोत्सवं कुर्यात् त्रयोदशविधं मुने |\nसङ्कल्प्यैकतमे तत्र प्रवृत्ते वत्सरं प्रति || १३९ ||\n\nन तु कुर्याद्विभूत्यर्थं तस्मान्न्यूनं दिनोत्सवम् |\nअमत्या यदि कुर्वीत कुर्यादूर्ध्वं गतोत्सवम् || १४० ||\n\nप्राक् प्रवृत्तं तु शान्त्यर्थमन्यथा स्यान्नृपक्षयः |\nप्रमाणरहिते वंशे पटे बालध्वजेऽपि च || १४१ ||\n\nवर्णभूषणमानाद्ये दण्डे यष्टौ च दैणवे |\nफेणके चावटे पीठे प्रपायां ध्वजरज्जुनि || १४२ ||\n\nविधिवच्छान्तिहोमं तु जपान्तं प्राग्वदाचरेत् |\nछिन्ने भिन्नेऽग्निना दब्धे नष्टे मूषिकदंशिते || १४३ ||\n\nविण्मूत्ररुधिरापेयरेतोनिष्ठीवनादिभिः |\nदूषितं ध्वजमुत्सृज्य प्राग्वदन्यं समाहरेत् || १४४ ||\n\nप्रतिष्ठाप्याथ दण्डाग्रं मानयित्वाधमेन तु |\nसंस्नाप्य दोषशान्त्यर्थं जुहुयात् सर्पिषा शतम् || १४५ ||\n\nस्तम्भाग्रे ध्वजवस्त्रस्य रक्षाकार्याय दीक्षितैः |\nआरोहणं न दोषोऽत्र रक्षाहेतोर्द्विजादिभिः || १४६ ||\n\nसुजीर्णान् फेणदण्डादीन् परित्यज्य ततोऽपरान् |\nसंस्कृत्य योजयेत्तत्र बध्वा तु ध्वजमञ्जसा || १४७ ||\n\nमध्यमस्नपनान्तं तु शान्तिहोमं समाचरेत् |\nवर्षवातातपस्पर्शैः लुप्तवर्णे खगध्वजे || १४८ ||\n\nन किंचिदप्यनिष्टं स्यात् स्तंभाग्रे यावदुत्सवम् |\nबध्वा ध्वजपटे स्तम्भे वातवेगादिहेतुभिः || १४९ ||\n\nतमूलदेशे तु विच्छिन्ने सध्वजे पतिते सति |\nअकृत्वा ध्वजविश्लेषं स्थापयेच्छेषमञ्जसा || १५० ||\n\nस्नपनं चोत्तमं कुर्यात् चतुः स्थानार्चनादिकम् |\nगोभूहेमयवादीनां दानं शक्त्या समाचरेत् || १५१ ||\n\nउत्सवध्वजभङ्गेन राज्याद्भ्रष्टो भवेन्नृपः |\nतस्मात्तत्परिहारार्थं त्वरया शान्तिमाचरेत् || १५२ ||\n\nहेतुभिर्वातवेगाद्यैर्ध्वजे निपतिते भुवि |\nक्षिप्रमुद्धृत्य तद्बध्वा स्नपनं चाधमेन तु || १५३ ||\n\nशान्त्यर्थं जुहुयादाज्यं तिलेन शतसङ्ख्यया |\nध्वजे निपतिते छिन्ने कुर्यात् स्नपनमुत्तमम् || १५४ ||\n\nपुनरन्यं समुत्पाद्य बध्नीयात् संस्कृतं तथा |\nअन्यथा यदि दोषस्याद्राज्ञो राष्ट्रस्य मन्त्रिणः || १५५ ||\n\nपक्षीशाधिष्टिते कुंभे नष्टे वा पतिते भुवि |\nस्पृष्टेऽस्पृश्यैस्तथा केशलोष्टास्थिशकृदादिभिः || १५६ ||\n\nकुंभेऽन्यस्मिन् समारोप्य तां शक्तिं कुंभमध्यगाम् |\nजप्त्वा मूलायुतं मन्त्री शेषकर्म समाचरेत् || १५७ ||\n\nअनुक्तानां तु सर्वेषां जपेदेवं यथाबलम् |\nदेवतावाहनार्थं तु भेरीताडनकर्मणि || १५८ ||\n\nवाद्यजातेषु सर्वेषु मृदङ्गपणवादिषु |\nन स्थापितेषु स्वस्थानेतत्पूजातविलोपने || १५९ ||\n\nपुण्याहपाठराहित्ये तथार्वाहनगाधया |\nसगणेषु च भूतेषु सग्रहेपूत्कटादिषु || १६० ||\n\nस्वासु दिक्षु यथान्यायमनाहुतेषु सत्सु च |\nद्वारावरणरथ्यासु ग्रामवास्तुष्वनुक्रमात् || १६१ ||\n\nबलिप्रदानहीने तु तथा ताॢस्वरादिषु |\nगेयनृत्तेषु हीनेषु शान्तिहोमपुरस्सरम् || १६२ ||\n\nप्रत्येकं देवतामन्त्रमष्टधाऽवर्तयेद्बुधः |\nपुनरुत्पादयेत् सर्वं देवतावाहनादिकम् || १६३ ||\n\nअनङ्कुरार्पणाग्रं तु प्रारभेच्च महोत्सवम् |\nपुनःप्राप्ते दिने वाथ सद्यः कृत्वाऽङ्कुरार्पणम् || १६४ ||\n\nशान्तिहोमं प्रकुर्वीत पूर्ववच्छतसङ्ख्यया |\nतथैव तीर्थयात्रार्थं बूतरात्रादिसिद्धये || १६५ ||\n\nपरिच्युतौ तथाह्गानामङ्कुरार्पणकर्मणि |\nन कृतं चेत्तथा साङ्गं तथा कौतुकबन्धनम् || १६६ ||\n\nकर्तव्या पूर्ववच्छान्तिर्होमेन सजपेन च |\nउत्सवार्थाधिवासेषु चतुःस्थानार्चनेऽपि च || १६७ ||\n\nआरंभकलशस्नाने स्नानबेराभिषेचने |\nमहाहयिषि होमे च दिवसेषु तथा निशि || १६८ ||\n\nभूतादिरात्रिदेवानां बलिर्द्रव्यैर्यथोदितैः |\nहवने च तथोद्याने लीलया मृगयोत्सवे || १६९ ||\n\nमृगयायां विशेषेण लोपः सञ्जायते यदि |\nशान्तिहोमादिकं तत्तत् कृत्वा शेषं समाचरेत् || १७० ||\n\nअधिष्ठितेषु बिम्बेन यानेषु पतितेषु वा |\nभिन्नेष्वपि च वाहेषु प्रमादाद्यत्र कुत्रचित् || १७१ ||\n\nयानान्तरे समारोप्य वाहने वाऽथ कौतुकम् |\nशान्तिहोमं पुरा कृत्वा जपेन्मूलसहस्रकम् || १७२ ||\n\nगोभूहेमादिकं दद्याद्वैष्णवेभ्यो गुरोरपि |\nयानाद्वा वाहनाद्वाऽपि बिम्बे तु पतिते सति || १७३ ||\n\nवलिबेरोक्तविधिना समाधानपुरस्सरम् |\nस्नपनं शान्तिहोमं च मन्त्रजापान्तमाचरेत् || १७४ ||\n\nसमाधौ दीर्धकालीने कुर्याच्छोभार्यकौतुके |\nशेषकर्म माहर्चायां निर्वृत्ते सन्धिकर्मणि || १७५ ||\n\nपूर्ववत्रां प्रतिष्ठाप्य यथावच्छान्तिमाचरेत् |\nसून्येषु ग्रामनगरपत्तनादिषु चोत्सवम् || १७६ ||\n\nबलिदानं न कुर्वीत कृते तत्रापि निष्फलम् |\nसमाहिते तुग्रामादौ महाशान्तिपुरस्सरम् || १७७ ||\n\nपुनरप्युत्सवं कुर्यात् ब्राह्नणानामनुज्ञया |\nग्रामादावग्निना दग्धे वात्याऽसारादिदूषिते || १७८ ||\n\nशान्तिहोमं पुरा कृत्वा पश्चादुत्सवमाचरेत् |\nस्थापिते पर्वताग्रेषु देवबिम्बे महोत्सवम् || १७९ ||\n\nयथावकाशं कुर्वीत तत्रैव बलिपूर्वकम् |\nतदासन्नेऽग्रहारादौ शक्यं चेत् कर्तुमुत्सवम् || १८० ||\n\nबलिप्रदानरहितं तत्र कुर्यात् परिभ्रमम् |\nदेवताह्वानवेलायामाहूतानां विभोः पुरा || १८१ ||\n\nदेवासुरगणादीनां भूतानामप्यनुक्रमात् |\nउत्सवार्थबलिं दद्यान्महापीठे दिवानिशम् || १८२ ||\n\nध्वजार्थमङ्कुरानर्प्य ध्वजमुत्थाप्य वा तथा |\nदीक्षार्थं कौतुकं बध्वा पुरा तीर्थाघमर्षणात् || १८३ ||\n\nदेशिके व्याधिते वाऽथ मृते कार्यान्तरोद्यते |\nसूतकाद्युपघाते च शेषकर्मसमापनम् || १८४ ||\n\nकर्तव्यं गुरुणाऽन्येन जप्त्वा मूलायुतं जपेत् |\nरिपुचोराग्निवृष्ट्यादिभयाद्विघ्ने महोत्सवे || १८५ ||\n\nजाते दद्याद्वलिं तस्मिन्नष्टेऽप्यहनि देशिकः |\nअतीतं तु बलिं दद्याच्छान्तिहोमजपान्वितम् || १८६ ||\n\nकुर्यादुत्सवायात्रां च विहितेऽह्नि महोत्सवम् |\nभ्रष्टायां तीर्थयात्रायामवारुह्य खगध्वजम् || १८७ ||\n\nपूर्ववद्धजमुत्थाप्य कुर्यात्तीर्थान्तमुत्सवम् |\nप्रतिरात्रिबलिद्रव्यव्यत्यासे सर्पिषा शतम् || १८८ ||\n\nहुत्वाऽग्नौ मूलमन्त्रेण जपेदष्टोत्तरं शतम् |\nकालेऽन्यस्मिन् बलिं दद्यात्तत्काले प्राप्तमञ्जसा || १८९ ||\n\nव्त्यासे बलिदेवानां जपो होमश्च तादृशः |\nअङ्कुरार्पणपूर्वश्च नारब्धश्चेन्महोत्सवः || १९० ||\n\nतथैव चाङ्कुरावापं कृत्वा मूलायुतं जपेत् |\nविशेषात् पालिकावासे रथ्यावृतिषु चोत्सवे || १९१ ||\n\nग्रामवास्तुषु रथ्यासु भूतानां बलिमाचरेत् |\nन चाश्रये प्रकुर्वीत राजराष्ट्रविवृद्धये || १९२ ||\n\nदद्याद् ग्रामादिवृद्ध्यर्थं तस्मिन्नप्यालये बलिम् |\nशान्तिहोमं प्रकुर्वीत बलिदानेऽन्यथाकृते || १९३ ||\n\nखद्योतपांसुनीहारवर्षवातातपादिभिः |\nबिम्बे महोत्सवे स्पृष्ठे सजपं होममाचरेत् || १९४ ||\n\nप्रपामण्टपपात्राणामग्निदाहे च पूर्ववत् |\nनिर्वापितेषु दीपेषु पूर्ववच्छान्तिरीरिता || १९५ ||\n\nवस्त्रभूषणमाल्यानां हेतीनां च तथैव च |\nछत्रचामरपूर्वाणां महतां मङ्गॢात्मनाम् || १९६ ||\n\nध्वजतोरणपूर्वाणां पीठानामङ्गरूपिणाम् |\nअग्निदाहे समुत्पन्ने पुनरुत्पाद्य तानपि || १९७ ||\n\nसजपं शान्तिहोमं तु कुर्यादष्टोत्तरं शतम् |\nप्रागुक्तानां च सर्वेषां दीपानां तु विशेषतः || १९८ ||\n\nपतने भुवि सञ्जाते मूलमन्त्रेण मन्त्रवित् |\nअष्टोत्तरसहस्रं तु हुत्वा तत्सङ्ख्यया जपेत् || १९९ ||\n\nदिवारात्र्युत्सवं कुर्यादासूर्यास्तमयोदयात् |\nकालयोर्विपरीतश्चेदधमस्नपनं रेत् || २०० ||\n\nतीर्थयात्रा प्रकर्तव्या सूर्यस्यास्तमयात् पुरा |\nपूर्वभागे रजन्यां वा कुर्यात् स्वव्यक्तदिव्ययोः || २०१ ||\n\nउत्तमस्नपनं कुर्यात्तीर्थकालविपर्यये |\nद्विवारयुक्ते तीर्थर्क्षे पुरूहूतक्षणान्वितम् || २०२ ||\n\nपुण्यं भवेत्तत्पूर्वं स्यादुभयोर्विद्यते यदि |\nदेवस्योत्सवयात्रायां स्पृष्ठेऽस्पृश्यैस्तु देशिके || २०३ ||\n\nन दोषस्तत्र विर्ज्ञयो विशेषाद्देवसन्निधौ |\nउत्सवे होमविधुरे द्विगुणं जुहुयाज्जपेत् || २०४ ||\n\nनेत्रास्त्रसहितं मूलं प्रत्येकं शतसङ्ख्यया |\nसर्वभक्तजनैर्देवो यथाभिमुखदिङ्मुखैः || २०५ ||\n\nस्रग्गन्धवस्त्रक्षीरान्न्नपानकापूपसत्फलैः |\nताम्बूलैर्गन्धसंमिश्रैस्तोषणीयो यथाबलम् || २०६ ||\n\nसुस्थितैर्वाऽसनासीनैर्देशिकैर्वाथ साधकैः |\nपूजिते सति देवेशे न दोषो भक्तिगौरवात् || २०७ ||\n\nबिम्बे चोरादिभिर्नष्टे वर्तमाने महोत्सवे |\nबिम्बान्तरं समापाद्य प्रतिष्ठाप्य यथापुरम् || २०८ ||\n\nमहाभिषेकं हवनं जपं कृत्वा यथाविधि |\nकुर्यादुत्सवशेषं तु कर्मार्चादिषु वाऽचरेत् || २०९ ||\n\nनिशायां सर्वशान्त्यर्थी पुष्ट्यर्थी मध्यमे दिने |\nआप्यायनार्थी पूर्वाह्णे धर्मार्थी मध्यतो निशि || २१० ||\n\nतथा रिपुक्षयार्थी च पुष्पयागं समाचरेत् |\nन च पर्युषितैः पुष्पैः परिम्लानैस्तदार्चयेत् || २११ ||\n\nतद्दोषशानत्ये कुर्यात् स्नपनं मभ्यमं चरेत् |\nन कृते पुष्पयागेऽस्मिन् कुर्यात् स्नपनमुत्तमम् || २१२ ||\n\nदेशिकाः षट् समाख्याताः पुष्पयागे विशेषतः |\nचतुस्थानार्चनार्थं तु चत्वारः परिकीर्तिताः || २१३ ||\n\nतथैकः स्नपनार्चायां बल्यादिषु तथेतरः |\nजलोत्थितानि पुष्पाणि त्रिरात्रोपोषितान्यपि || २१४ ||\n\nपुष्पयागे नियुञ्जीत न दोषस्तेषु सत्तम |\nतथैव पुष्पपूजार्थं कल्हारकुसुमान्यपि || २१५ ||\n\nतथैव दमनीपत्रं पुष्पयागे विशेषतः |\nपूर्वरात्रोपोषितैश्च दिवा संपूजयेत् प्रभुम् || २१६ ||\n\nन पूर्वाह्णोषितैस्तद्वन्निशायां तु समर्चयेत् |\nमहोत्सवान्ते स्नपने न कृते स्नापयेत्ततः || २१७ ||\n\nअधमोत्तममार्गेण शान्त्यर्थं जुहुयात्ततः |\nतद्रात्रौ ध्वजदण्डाग्रादवरोप्य खगध्वजम् || २१८ ||\n\nग्रामादिवास्तुनिष्ठानां बलिं दत्वा विसर्जयेत् |\nउत्सवान्ते ध्वजे नष्टे पुरस्तादवरोहणात् || २१९ ||\n\nप्राग्वद्ध्वजं समुत्थाप्य पुनरेवावरोहयेत् |\nएकाहो द्विबलिर्वाथ तथैकबलिरेव वा || २२० ||\n\nबलितीर्थविहीनो वा परिभ्रमणवर्जितः |\nचतुर्भिर्बलिभिर्युक्तः त्रियहः पञ्चवासरात् || २२१ ||\n\nपञ्चानामुपरिस्थानामानक्षत्रदिनोत्सवात् |\nद्विगुणं दिनसङ्ख्याया विहीने बलिमाचरेत् || २२२ ||\n\nऊनाऽधिकैश्चेद्वलिभिर्युक्तास्त्वेते महोत्सवाः |\nकर्तुः कारयितुश्चापि राज्ञो राष्ट्रस्य मन्त्रिणः || २२३ ||\n\nदारुणा व्याधयो नित्यं भविष्यन्त्यसुखान्यपि |\nतद्दोषशान्तये कुर्यात् स्नपनं चाधमोत्तमम् || २२४ ||\n\nवैशेषिकेषु प्राप्तेषु वर्तमाने महोत्सवे |\nद्वादश्यादिषु तत् सर्वं यथान्यायं समर्चयेत् || २२५ ||\n\nन लोपयेत् प्रयत्नेन प्राप्तं वैशेषिकं सुधीः |\nजपेदस्त्रायुतं मन्त्री त्वकृतेषु च शान्तये || २२६ ||\n\nप्रायश्चित्तमितो वक्ष्ये पवित्रारोहणाय ते |\nअप्रमाणे पवित्राणां कुण्डमण्डलयोरपि || २२७ ||\n\nअस्त्रमन्त्रायुतं जप्त्वा पूजयेदस्त्रबन्धनम् |\nपत्रपुष्पफलादीनां पूरकाणां तथैव च || २२८ ||\n\nअतीत उक्तकाले तु चातुर्मास्यस्य मध्यतः |\nमध्यमं स्नपनं कृत्वा कालेऽन्यस्मिन् तदाचरेत् || २२९ ||\n\nकालात्यये तथान्येषु शान्तिरेवं विधीयते |\nपवित्रे केशपाषाणचर्माङ्गारनखादिभिः || २३० ||\n\nदूषिते वह्निना दग्धे छिन्ने दष्टेऽथ भक्षिते |\nमूषिकाद्यैश्च काकाद्यैः स्पृष्ठे त्यक्त्वा तु तत् पुनः || २३१ ||\n\nसूत्रैस्तथाविधं कृत्वा त्वधिवास्य यथापुरम् |\nउत्तमं स्नपनं कृत्वा समारोप्य पवित्रकम् || २३२ ||\n\nशान्त्यर्थं जुहुयान्मन्त्री मधुक्षीरादिभिः क्रमात् |\nअष्टोत्तरं शतं मूलमन्त्रादि च तथा जपेत् || २३३ ||\n\nअस्पृश्यैरपि संस्पृष्टममत्यारोपितं यदि |\nपुनरन्यं समारोप्य पूर्ववच्छान्तिमाचरेत् || २३४ ||\n\nस्थापितं पूजितं कुंभमस्पृश्यः संस्पृशेद्यदि |\nकुंभान्तरे समावाह्य जपेन्भूलसहस्रकम् || २३५ ||\n\nकुंभभेदे तथा स्थाप्य मूलमन्त्रायुतं जपेत् |\nअत्र बिम्बस्य पतने भेदे च्छेदे यथापुरम् || २३६ ||\n\nसमाधानादिकं कृत्वा स्थाप्य शान्तिं समाचरेत् |\nपवित्रैरक्रमेणैव पूजयेद्यदि देशिकः || २३७ ||\n\nशान्तिहोमं पुरा कृत्वा मूलमन्त्रं शतं जपेत् |\nमुहूर्ते समतिक्रान्ते शुभे यजनविस्तरात् || २३८ ||\n\nतदन्यस्मिन् समारोप्य कृत्वा स्नपनमुत्तमम् |\nस्थापिते बहुबेरे तु दिव्याद्यायतनेषु च || २३९ ||\n\nमुख्यकल्पविधाने तु पवित्रारोहकर्मणि |\nदेशिका बहवः प्रोक्ताः ध्यानमन्त्रक्रियान्विताः || २४० ||\n\nतेष्वेकः कुंभपूजायामितरो मण्डलार्चने |\nअर्चायामितरो विद्वानितरः पावकार्चने || २४१ ||\n\nमूलालये तथैकश्च अन्यः शोभाश्रयार्चने |\nगरुडस्यार्चने त्वन्यो विष्वक्सेनार्चने परः || २४२ ||\n\nतथैकः स्नानबेरे स्याद्बलिदाने तथा परः |\nनित्याग्निहवने त्वन्यो महोदनविधौ परः || २४३ ||\n\nअष्टभिर्वा समारोप्यं कर्मलाघवमीक्ष्य च |\nतत्र तत्र च तैः कार्यं पवित्रारोहणं परम् || २४४ ||\n\nएकाहमुत्सवं कृत्वा तस्मिन्नहनि पूर्ववत् |\nतीर्थयात्रां प्रकुर्वीत तदन्यस्मिन् दिने दिवा || २४५ ||\n\nद्विरात्रौ प्राग्दिनादौ वा कुर्यात्तीर्थाघमर्षणम् |\nद्वितीयादौ चतुर्थाहराचरेत् त्रियहोत्सवम् || २४६ ||\n\nप्रधानदिनमारब्य सप्ताहो वा महोत्सवः |\nतयोरन्तेऽपि कर्तव्या तीर्थयात्रा यथापुरम् || २४७ ||\n\nएवं तीर्थान्तिमाः कल्प्याः पवित्रारोहणक्रियाः |\nन कृता तीर्थयात्रा चेन्निष्कृतिः स्नपनोत्तमम् || २४८ ||\n\nअङ्क्रार्पणपूर्वं तु प्रारभ्यात् प्राग्वदुत्सवम् |\nतत्तीर्थदिनयामिन्यां पवित्राणां विसर्जनम् || २४९ ||\n\nकृत्वा गुरोः प्रदातव्यं पाञ्चरात्रार्थकोविदैः |\nतदभावात्तदन्येषा माचार्थाणां यथाक्रमम् || २५० ||\n\nसमर्पणीयमन्येषामयोग्यानां नियोजनात् |\nपुनर्निवेद्य विधिवत् पवित्राणि प्रदाय च || २५१ ||\n\nमध्यमं स्नपनं कृत्वा शान्तिहोमं समाचरेत् |\nप्रक्लृप्ते वा यथापूर्वं चातुर्मास्ये विधानतः || २५२ ||\n\nमुख्यमध्याधमे चैव प्रागुक्तेषु दिनेषु च |\nन कल्पिते तथैकस्मिन् चान्द्रायणपुरस्सरम् || २५३ ||\n\nतदनन्तरसंप्राप्ते दिवसे प्रारभेच्च तत् |\nतदाद्यमष्टपक्षं च विधिवन्नियतो भवेत् || २५४ ||\n\nचातुर्मास्यं तु संकल्प्य वर्तमाने व्रतोत्तमे |\nविच्छिन्ने सति मध्येऽस्य पारतन्त्र्यादिहेतुना || २५५ ||\n\nकालान्तरे च संकल्प्य कार्यश्चान्द्रायणादिकः |\nकाले तस्मिन् प्रकुर्वीत यथावच्छयनादिकम् || २५६ ||\n\nतद्य्वत्यये विलोपे च चतुः स्थानार्चनादिकम् |\nजप्त्वा मूलायुतं मन्त्री शान्त्यर्थं जुहुयात्तदा || २५७ ||\n\nनृसिंहकपिलक्रोडहयहंसादिरूपिणाम् |\nतथा वक्त्रविशिष्टानां शक्तीशस्य विशेषतः || २५८ ||\n\nतथा च जामदग्न्यस्य विश्वरूपस्य वै प्रभोः |\nपारिजातहरस्यापि तथा कल्क्यात्मनो हरेः || २५९ ||\n\nशयनं न तु कुर्वीत प्रासादेषु स्थिरस्थितौ |\nसौम्यरूपं समासाद्य कौतुकं कामनावशात् || २६० ||\n\nतदर्थं शाययेद्वाथ चातुर्मास्ये विधानतः |\nउत्थापिते तु देवेशे चतुःस्थानेऽर्चिते सति || २६१ ||\n\nवस्त्राभरणमाल्याद्यैर्यथाशोभमलंकृतम् |\nविहगेशे प्रतिष्ठाप्य उत्सवार्चागतं विभुम् || २६२ ||\n\nअशेषभुवनग्रामं विधिना दोषशान्तये |\nमहोत्सवोक्तविधिना परिभ्राम्य विशेषतः || २६३ ||\n\nएकरात्रादियोगेन प्रागुक्तविधिना ततः |\nकुर्यादवभृथं स्नानं नदीतीरादिषु प्रभोः || २६४ ||\n\nअनुकल्पे विधानं तद्विना तीर्थाघमर्षणम् |\nमध्ये सूर्यस्य सङ्क्रान्त्योर्दर्शद्वयसमन्वितः || २६५ ||\n\nतद्वद्दर्शवियुक्तश्च मलमास इतीरितः |\nचातुर्मास्योऽयमग्राह्यः सदारंभावसानयोः || २६६ ||\n\nदिनत्रये तु प्रागुक्ते प्रारब्धे सति मध्ययोः |\nमलमासस्य सङ्गत्या कदाचिच्च न दोषतः || २६७ ||\n\nअधिके मासि सर्वत्र तथाऽस्ते गुरुशुक्रयोः |\nऔत्सवः प्रथमारंभः न कार्यो हितमिच्छता || २६८ ||\n\nस्वयंव्यक्तालयाद्येषु तीर्थेषु गिरिमूर्धनि |\nनदीतीरेषु रम्येषु वनेषूपवनेषु च || २६९ ||\n\nगोष्ठेषु मुनिमुख्यानामाश्रमेषु हरेः पुनः |\nसह्कल्प्य नियतं वासमभीष्टव्रतसिद्धये || २७० ||\n\nनेतव्यं देशिकेन्द्राद्यैस्तथा मासचतुष्टयम् |\nनदीनगादितरणं नाचर्तव्यं कदाचन || २७१ ||\n\nनद्यादिव्यवधानेऽपि दिव्यमायतनं प्रति |\nगन्तव्यं योजनादर्वाक् शुभयात्राधिकारिभिः || २७२ ||\n\nविशेषेण द्विषटकार्णपूर्वैर्व्यापकपञ्चकैः |\nसदाराधननिष्ठानां पञ्चकालरतात्मनाम् || २७३ ||\n\nदिव्य क्षेत्राभिगमनं न खण्डयति तद्द्वतम् |\nसूतकं मृतकं नैव कालेऽस्मिन् नियतात्मनाम् || २७४ ||\n\nप्राणिहिंसा न कर्तव्या द्रुमविच्छेदनं तथा |\nनदीकेदारकूलानां भेदनं सस्यशोषणम् || २७५ ||\n\nदेवतायतनादीनां पीडनं तन्निवासिनाम् |\nवापीकूपतटाकानां पूरणं मृच्छिलादिभिः || २७६ ||\n\nबन्धनं च द्विजातीनां सहवासं विजातिभिः |\nसंभाषणं तथा तेभ्यो मात्रा वित्रपरिग्रहम् || २७७ ||\n\nतस्मिन् काले विशेषेण वर्जयेद् बिद्धिमान्नरः |\nय एवं कुरुते तस्य प्रायश्चित्तैर्न निष्कृतिः || २७८ ||\n\nकदाचिज्जायते वाऽथ नानाधर्मप्रतिष्ठया |\nस्थापनं वासुदेवस्य तेषु मुख्यं प्रकीर्तितम् || २७९ ||\n\nएकान्तिद्विजमुख्यानां स्थापनं मध्यमं भवेत् |\nअन्येषामपि सर्वेषां प्रतिष्ठा चरमा भवेत् || २८० ||\n\nप्रतिष्ठायां प्रवक्ष्यामि प्रायश्चित्तं यथाक्रमम् |\nक्ष्माशिलातरुसल्लोहपूर्वाणां तु परिग्रहे || २८१ ||\n\nतत्तदह्गेयथोदीर्णद्रव्यमन्त्रक्रियादिषु |\nपरिच्युतेषु तद्भूयः शान्तिहोमजपादिकम् || २८२ ||\n\nसमाचरेद्यथा शास्त्रमन्यथा निष्फलं तु तत् |\nअकृते सति सर्वस्मिन् वास्तुदेशपरिग्रहे || २८३ ||\n\nआनीतस्यालयक्षेत्रे शिल्पिभिः सत्क्रियां विना |\nयथावदाचरेद्विद्वानर्चाद्रव्यस्य संग्रहम् || २८४ ||\n\nमृद्दारुवसनादीनामेवमेव समाचरेत् |\nअन्यालयार्थमानीतां शिलामर्चां सुनिर्मिताम् || २८५ ||\n\nसर्वावयवसंपन्नं स्थापने तु विॢम्बिताम् |\nन्यायेनादाय तामर्चां स्थापयेत् सिद्धसझनि || २८६ ||\n\nप्राग्वदन्यां समापाद्य स्थापयेत् प्राक् प्रकल्पिते |\nनिर्मितां प्रतिमां शीघ्रं स्वगृहे न निवेशिताम् || २८७ ||\n\nराज्ञो राष्ट्रस्य तत्कर्तुररिष्टमुपपादयेत् |\nएकविंशद्दिनादूर्ध्वमासुरी सा भवेद्धुवम् || २८८ ||\n\nकृत्वा महाभिषेकाद्यं स्थापयेदन्यथा त्यजेत् |\nप्रमाणरहिते बिम्बे पीठशस्त्रप्रभादिके || २८९ ||\n\nवस्त्रे वा भूषणे वाऽथ शमीपत्रसमन्वितम् |\nघृतसिक्तैश्च बहुशः सतिलैः शालितण्डुलैः || २९० ||\n\nजुहुयात् पञ्चभिर्मन्त्रैः प्रत्येकं शतसङ्ख्यया |\nजलाधिवासस्नपने तथा नयनमोक्षणे || २९१ ||\n\nशयने वेदिकायां च मन्त्रन्यासादिकर्मसु |\nकुंभमण्डलपूजायां द्वारतोरणकुंभयोः || २९२ ||\n\nअयथाकरणे नूनं पूर्ववच्छान्तिरिष्यते |\nअस्थाने स्थापिते बिम्बे पादाधारशिलान्वितम् || २९३ ||\n\nतदानीमेव चोद्धृत्य स्थापयेत्तं स्वके पदे |\nमध्यमस्नपनं कृत्वा शान्तिहोमं समाचरेत् || २९४ ||\n\nन स्थापिते मुहूर्तेऽस्मिन्न तदा बिम्बमुद्धरेत् |\nपूर्ववत् स्नपने होमे कृते शान्तिर्भविष्यति || २९५ ||\n\nस्थापनेऽधिकृते मुख्ये देशिके व्याधिते सति |\nन्यस्तदेहेऽथवा मध्ये वर्तमाने क्रियाक्रमे || २९६ ||\n\nक्रियामन्त्रोपदेष्टा च प्रतिष्ठाकर्मणि स्थितः |\nपुत्रो वा देशिकेन्द्रस्य स्थापने शेषमाचरेत् || २९७ ||\n\nअन्ते सहस्रकलशैरभिषिच्य सुरेश्वरम् |\nचक्राम्बुरुहकुण्डे तु मधुक्षीरादिभिः क्रमात् || २९८ ||\n\nशान्त्यर्थमयुतं हुत्वा तत्सङ्ख्यं जपमाचरेत् |\nब्राह्नणैः क्षत्रियैर्वैश्यैः शूद्रैर्वा भगवन्मयैः || २९९ ||\n\nसकामैरथ निष्कामैर्मन्त्राराधनतत्परैः |\nसाधकैर्भगवद्बिम्बस्थापनार्थं सदैव हि || ३०० ||\n\nपुरा प्रसाबनीयश्च प्रार्थनापूर्वकं तु वा |\nअधिकारपदस्थश्च द्विजेन्द्रः पाञ्चरात्रिकः || ३०१ ||\n\nवेत्ता यो व्यूहपूर्वस्य व्यक्तस्य परमात्मनः |\nसोऽन्येषां भगवद्बिम्बस्थापनेऽधिकृतः सदा || ३०२ ||\n\nअनुग्रहप्रतिष्ठा चाप्यधिकारनिरूपणा |\nअनन्यैरुपपन्नानां भक्तानां कार्यमुच्यते || ३०३ ||\n\nअनन्याः पञ्चकालज्ञा व्यतिरिक्ता न ये प्रभोः |\nप्राक् सृष्टास्तन्मुखोद्भूताः द्विषट्काध्यात्मचिन्तकाः || ३०४ ||\n\nचातुर्व्यूहपरत्वेन येषां वै प्रभवाप्ययौ |\nकर्मणामपि सन्न्यासं कुर्वन्त्यध्यक्षतः क्रमात् || ३०५ ||\n\nअतोऽमी दुर्लभतराः पारम्यं यस्य तं प्रति |\nप्रमेयनिष्ठा श्रद्धा वा स्फुटास्तत्कर्मणि स्थिताः || ३०६ ||\n\nपरत्वमन्यमार्गस्था नेच्छन्ति च परस्परम् |\nय इच्छन्ति विभोस्तेषां स्थितिर्नास्ति तथा कृतौ || ३०७ ||\n\nमुक्ताधिकारिणं तं वै लब्धलक्षमकृत्रिमम् |\nपञ्चकालरतं सिद्धं तन्त्रसिद्धान्तपारगम् || ३०८ ||\n\nतेनैव श्रुतिमन्त्राणां स्थूलानामपि चोदना |\nप्रतिकर्मणि वै कार्या यथावसरलक्षणा || ३०९ ||\n\nयस्मादब्जसमुद्भूतमण्डलादिषु वृत्तिषु |\nस्वार्थतो वा परार्थेन सदाराधनकर्मणि || ३१० ||\n\nनित्यसिद्धे तदाकारे तत्परत्वेऽपि सन्ततम् |\nयस्यास्ति सक्तिर्हृदये तस्यासौ सन्निधिं व्रजेत् || ३११ ||\n\nमन्त्ररूपी जगन्नाथः परमात्माच्युतः प्रभुः |\nअत्यौत्सुक्यं विना विप्र मनसः प्रीतये त्वपि || ३१२ ||\n\nकामाप्तये वा कीर्त्यर्थं तस्य तद्विहितं द्विज |\nसध्यानेन प्रतिष्ठानं प्रासादे स्वगृहेऽपि वा || ३१३ ||\n\nइति सम्यक् समाख्यातं मुख्यकल्पं महामते |\nअनुकल्पं यदत्रान्यत् तत्समासान्निबोध तु || ३१४ ||\n\nप्राक् प्राप्तदीक्षितैर्विधिवत् त्रयीधर्मस्थितैर्द्विजैः |\nनित्याराधनसक्तैस्तु भक्तैर्भगवतो विभोः || ३१५ ||\n\nधारणाध्यानपूर्वाणां लब्धलक्षैस्तु कर्मणाम् |\nमन्त्रमण्डलमुद्रास्त्रकुण्डादीनां कृतश्रमैः || ३१६ ||\n\nषडध्वव्याप्तिनिष्ठैस्तु त्यागशीलैरमत्सरैः |\nअनुज्झितक्रमैर्दक्षैः स्वकर्मपरिपालकैः || ३१७ ||\n\nसत्कीर्तिप्रथितैर्लोके तथाऽकीर्तिबलिप्कृतैः |\nप्रतिष्ठां लभते कर्ता तैः प्रतिष्ठापने कृते || ३१८ ||\n\nनिषिद्धमरविन्दाक्षे अतोऽन्येषां हि सर्वदा |\nमहामहं प्रतिष्ठाख्यं कर्तुर्व्यामिश्रयाजिनाम् || ३१९ ||\n\nये पुनर्लोकधर्मस्थाः समबुद्धिपदे स्थिताः |\nभगवत्यविशेषज्ञा नित्यं कार्यवशेन तु || ३२० ||\n\nवाङ्भात्रेण परत्वं वै सर्वेषां प्रवदन्ति वै |\nअधिकारं विना येऽत्र प्रेरिता देवतार्चने || ३२१ ||\n\nव्यामिश्रयाजिनस्ते वै पातित्यपदसंस्थिताः |\nनयन्ति नरकं नूनमेवमेव प्रवर्तिनः || ३२२ ||\n\nन तु सद्भक्तिपूतानां वासुदेवरतात्मनाम् |\nकदाचित्तत्कृते दोषं विदधाति च खण्डना || ३२३ ||\n\nअतस्तावन्महाबुद्धे कर्तव्यं भक्तिपूर्वकम् |\nभक्त्या वै मन्त्रनिष्ठानां तन्मन्त्रो जपकर्मणि || ३२४ ||\n\nवर्णव्यत्ययमापन्नो लुप्तस्तेन स्वरेण वा |\nस्वरादिनाधिकश्चैव मन्त्रोऽनर्थप्रदः सदा || ३२५ ||\n\nअचिरात्तत्प्रयोक्तॄणां तथापि कमलोद्भव |\nअतिभक्तिप्रभावाच्च वाञ्झितं संप्रयच्छति || ३२६ ||\n\nयस्मात् सद्भक्तिपूतानां प्रपन्नानां क्रमं विना |\nप्रसादमेति मन्त्रेशस्त्वचिराद्भावितात्मनाम् || ३२७ ||\n\nकिं पुनर्वै क्रियाज्ञानसंपूर्णानां द्विजोत्तम |\nश्रद्धाभक्तिपराणां च बोधितानां च देशिकैः || ३२८ ||\n\nतस्मात् सर्वप्रयत्नेन शासनेऽस्मिन्महामते |\nकार्यं दीक्षादिकं सर्वं भक्तानां भक्तवत्सले || ३२९ ||\n\nमामसंप्रतिपन्नोऽपिं मत्प्राप्त्यर्थं करोति च |\nमन्दमध्यमभक्तानां कामभोगरतात्मनाम् || ३३० ||\n\nभविनां मामकीं दीक्षां मोहाद्वा स्थापनादिकम् |\nस नयत्यचिरात्तस्य भक्तिर्वीजेन वै सह || ३३१ ||\n\nसमन्त्रं कर्मतन्त्रं च सिद्धयस्च पराह्मुखम् |\nइहैव शीघ्रं विप्रेन्द्र देहान्ते गतसन्ततिः || ३३२ ||\n\nघोरं प्रयाति नरकं भुक्त्वैवं दुष्कृतं महत् |\nभगवन्मन्त्रमाहात्म्यात्तद्व्यापारवशात्तु वै || ३३३ ||\n\nसंसर्गोत्थमघं याति प्राक् संस्कारवशात् पुनः |\nचीर्णदुश्चरितो भूयः प्राप्रुयान्मानुषीं तनुम् || ३३४ ||\n\nप्रयत्नमाचरेच्छुभ्रं येन शान्तिमवाप्नुयात् |\nसाहङ्कारः स आचाय स्वभक्तो नाधिकार्यपि || ३३५ ||\n\nप्राप्नोति नूनं स्वगतिं स्वकामो नारकीं तथा |\nसर्वगस्त्वपि मन्त्रात्मा सर्वानुग्रहकृदद्विजः || ३३६ ||\n\nयद्यप्येवं हितं तत्र न भजेत्तत्र सन्निधिम् |\nप्रतिमामध्यदेहान्तं नूनमावाह्य तत्क्षणात् || ३३७ ||\n\nभूतवेताॢयक्षाद्याः कुर्वन्त्यर्थादिकक्षयम् |\nअन्यद्रशनसंस्था ये नानुग्राह्यास्ततो मुने || ३३८ ||\n\nनोपास्यो हि तथाचार्यः संसारभयभीरुणा |\nसम्यग्भक्तिपरेणैव डम्भरागोज्झितेन च || ३३९ ||\n\nअत एव महाबुद्धे प्रतिष्ठाख्यं मखोत्तमम् |\nनिर्वर्तनीयमामूलाद्वैष्णवानां च वैष्णवैः || ३४० ||\n\nएवं द्रव्यमयो यत्र सन्निवेशो मुनीश्वर |\nउभयानुग्रहं नित्यं करुणाभक्तिलक्षणम् || ३४१ ||\n\nप्रतिष्ठाख्यं हि तत् कर्मभुक्तिमुक्तिफलप्रदम् |\nतच्च सद्ब्रह्ननिष्ठानां द्विजानामात्मसिद्धये || ३४२ ||\n\nकर्तव्यत्वेन वै नित्यं प्रसिद्धममलेक्षण |\nतद्दोषाच्च यतस्तेषां विस्तारो हि न विद्यते || ३४३ ||\n\nदेहपातादृते नान्यः तत्पातस्त्वतिदोषकृत् |\nआदावेव हितत्तस्मान्नाचर्तव्यं कृतात्मभिः || ३४४ ||\n\nतत्कर्मप्रतिपन्नानां चतुर्णामपि तैः सदा |\nकार्यं सम्यक् प्रतिष्ठानमनुग्रहधिया मुने || ३४५ ||\n\nनोपरोधः स्वभावेन न लोभेन न नामतः |\nप्राप्ते ह्याकस्मिके दोषे त्वङ्गभङ्गादिके मुने || ३४६ ||\n\nभक्तानामनुकंपार्थं दिव्यैर्मन्त्रैर्बलादिकैः |\nद्वादशाक्षरपूर्वैश्च मोक्षैकफललक्षणैः || ३४७ ||\n\nसंपूजिते तु तैर्भक्तैः कुरुते निष्कृतिं सदा |\nसर्वनाशेन बिम्बानामङ्गमात्रोपकल्पना || ३४८ ||\n\nतत्तत्कर्तव्यमुद्दिश्य विशेषः प्रागुदीरितः |\nतथापि विस्तरेणात्र विधानमवधारय || ३४९ ||\n\nदेवसिद्धमुनीन्द्राद्यैरेवंसंस्थापिते सति |\nबिम्बे चोरादिभिर्नष्टे सद्यः संपाद्य पूर्ववत् || ३५० ||\n\nस्थापयेद्विधिवन्मन्त्री रात्रावहनि सन्ध्ययोः |\nन कालोऽत्र परिज्ञेयो नष्टोद्धारे विशेषतः || ३५१ ||\n\nबालालये तु प्रथमे जीर्णोद्धारे तथान्तिमे |\nप्रायस्चित्तं प्रवक्ष्यामि मुने सम्यक् श्रृणुष्व मे || ३५२ ||\n\nअतीते प्रार्थिते काले कर्त्रा प्रासादबेरयोः |\nनिर्माणे स्नपनं कार्यमुत्तमं शास्त्रयोदितम् || ३५३ ||\n\nपश्चादप्यर्थयेत् कालं वाञ्छितं तत्समापने |\nन कृत्वैवं गते पश्चात् काले द्वादशवार्षिके || ३५४ ||\n\nपुनः प्रतिष्ठां कुर्वीत मूले बालालये तु वा |\nबिम्बे चोरादिभिर्नष्टे बालगेहे प्रमादतः || ३५५ ||\n\nतथैवापाद्य तामर्चां प्रतिष्ठाप्य यताविधि |\nअधमस्नपनं कृत्वा शान्तिहोमं समाचरेत् || ३५६ ||\n\nस्वस्थानाच्चलिते तस्मिन् हेतुना येन केनचित् |\nयथापूर्वं प्रतिष्ठाप्य स्नापयेत्पुरुषोत्तमम् || ३५७ ||\n\nसर्वं बालगृहे कार्यं नित्यनैमित्तिकात्मकम् |\nएकबेरविधानेन पवित्रारोहपश्चिमम् || ३५८ ||\n\nस्तेनैर्नष्टे तथा विम्बे तत्तद्द्रव्येण पूर्ववत् |\nनिर्माय लक्षणोपेतं प्रतिष्ठाप्य तथैव तु || ३५९ ||\n\nपूर्ववत् पूजयेन्मन्त्री बिम्बं सर्वत्र सर्वदा |\nद्रव्यान्तरेण वा कुर्याद्देशिको यागसिद्धये || ३६० ||\n\nचोरैरपहृतं बिम्बं पुनः प्राप्तं यदि द्विज |\nपुनः प्रतिष्ठां कुर्वीत नयनोन्मीलनं विना || ३६१ ||\n\nचोरभूतैर्द्विजैः स्पृष्टे अधमस्नपनं चरेत् |\nउत्तमस्नपनं कुर्यात् प्रवेशे गर्भवेश्मनि || ३६२ ||\n\nचिरोषिते तु संस्पृष्टे प्रतिष्ठां पुनरारभेत् |\nश्वसृगालबिडालाद्यैः प्रविष्टे गर्भवेश्मनि || ३६३ ||\n\nअधमस्नपनेनैव शान्तिहोमं समाचरेत् |\nअधिष्ठितेङ्कणे चैतैः शान्त्यर्थं जुहुयाच्छतम् || ३६४ ||\n\nएतैर्बिम्बे तु संस्पृष्टे स्नापयेन्मद्यमोत्तमम् |\nस्पृष्टे तु पक्षिभिः कैश्चिद्दोष आयतने भवेत् || ३६५ ||\n\nकाककुक्कुटगृध्राद्यैः स्पृष्टे बिम्बे प्रमादतः |\nपूर्ववत् स्नपनं कृत्वा शान्तिहोमं समाचरेत् || ३६६ ||\n\nखद्योताद्यैस्तु संस्पृष्टे अधमस्नपनं चरेत् |\nन भृङ्गमक्षिकाद्यैस्तु स्पृष्टे दोषो भवेद्ध्रुवम् || ३६७ ||\n\nतथा पिपीलिकाद्यैस्तु न तत्प्रायैर्विशेषतः |\nरेतोरुधिरविण्मूत्रापेयमांसादिवस्तुभिः || ३६८ ||\n\nदेवबिम्बे तु संस्पृष्टे कुर्यात् स्नपनमुत्तमम् |\nएतैः स्पृष्टेऽङ्कणादौ तु तस्मादुद्धृत्य तत्क्षणात् || ३६९ ||\n\nगोमयेनोपलिप्याथ प्रोक्षयेद्द्रव्यपञ्चकैः |\nशान्त्यर्थं जुहुयान्मन्त्री तिलाज्याभ्यां शतं शतम् || ३७० ||\n\nवैश्यैश्च वैष्णवैर्बिम्बे शूद्रैः स्त्रीभिर्विशेषतः |\nविमाने स्थापिते स्पृष्टे क्षाॢयेत् पञ्चगव्यकैः || ३७१ ||\n\nशान्तिहोमं प्रकुर्वीत मधुक्षीरादिभिः शतम् |\nबिम्बेऽनुलोमैः संस्पृष्टे प्रतिलोमैश्च गर्हितैः || ३७२ ||\n\nस्नपनं शान्तिहोमं च सदानं सर्वदा चरेत् |\nवैखानसैस्तु संस्पृष्टे पयःस्नानेन शुध्यति || ३७३ ||\n\nआराधिते स्वमार्गेण प्रतिष्ठामाचरेत् पुनः |\nप्रतिमा चैव तत्पीठं प्रासादो गर्भमन्दिरम् || ३७४ ||\n\nविग्रहं देवदेवस्य चतुष्टयमिदं समम् |\nसमाधिश्च तथा शान्तिः कार्या तत्र सदा समा || ३७५ ||\n\nवेदिकायां तथा चक्रे पङ्कजे चक्रपङ्कजे |\nहेमादिद्रव्यरचिते मण्डले रजसा कृते || ३७६ ||\n\nसमाधिश्चैव शान्तिश्च प्रतिपत्तिश्च तादृशी |\nप्राकारे गोपुरद्वारमण्टपादिपरिष्कृते || ३७७ ||\n\nशिवादिभिर्न दोषोऽस्ति प्राङ्कणादावधिष्ठिते |\nप्रविष्टे यजनस्थाने प्रोक्षयेत् पञ्चगव्यकैः || ३७८ ||\n\nमण्टपाङ्कणशालासु माॢिकाद्यासु भूमिषु |\nपूजाङ्गत्वेन विहितैर्गुरुसाधकदीक्षितैः || ३७९ ||\n\nन दोषो द्विजशार्दूल शयनासनभोजनैः |\nपादप्रक्षाॢनाचामस्नानाभ्यङ्गादिकैरपि || ३८० ||\n\nअन्यैः क्लृप्तेषु चैतेषु गोमयेनोपलिप्य च |\nप्रोक्षयेत् पच्चभिर्गव्यैः कुशोदकसमन्वितैः || ३८१ ||\n\nबिडालमूषिकासर्पमण्डूककृकलासकैः |\nआखुचुचुन्दरी गोधाराजिलाद्यैश्च जन्तुभिः || ३८२ ||\n\nअधिष्ठिते गर्भगेहे शान्तिहोमं समाचरेत् |\nमक्षिकावासवल्मीककृमीणां निचयेष्वपि || ३८३ ||\n\nबिम्बे विमाने जातेषु तदैवोद्धृत्य तान् पुनः |\nसमाधाय यथापूर्वं चतुः स्थानार्चनादिकम् || ३८४ ||\n\nस्नपनं देवदेवस्य कुर्यादुत्तममध्यमम् |\nमण्टपादौ तु सर्वत्र कुत्रचिद्वा हरेर्गृहे || ३८५ ||\n\nब्रह्नदण्डादिरोहे च छत्राकाणां समुत्थितौ |\nदुष्टसत्वगणापूर्वपक्षिसंघसमाकुले || ३८६ ||\n\nशान्तिहोमं प्रकुर्वीत तान् व्यपोह्य तदैव तु |\nविमाने तेषु जातेषु मध्यमस्नपनं चरेत् || ३८७ ||\n\nबिम्बे यदि तदा कार्यं प्रवासावसथादिकम् |\nकर्म कृत्वा यथापूर्वं त्यागान्तं तु नृपाज्ञया || ३८८ ||\n\nनवीकृत्य पुनर्बिम्बं पुरावत् स्थापयेद्बुधः |\nरक्तस्त्रीषु समुत्पन्नास्वर्चायामेवमेव तु || ३८९ ||\n\nसमाधाय प्रतिष्ठाप्य शान्त्यर्थं पुनरेव तु |\nस्नापयेद्देवदेवेशमुत्तमोत्तमवर्त्मना || ३९० ||\n\nविमान आसु जातासु कुर्यात् स्नपनमध्यमम् |\nमण्टपादिषु जातासु स्नपनं च समाचरेत् || ३९१ ||\n\nदृष्टास्वेतासु विप्रोन्द्र प्राङ्कणादौ तु कुत्रचित् |\nतास्तदैव समुद्धृत्य गव्यैः संप्रोक्षयेत्ततः || ३९२ ||\n\nशान्त्यर्थं जुहुयान्मन्त्री बहिश्चेत् सघृतैस्तिलैः |\nदेवालयेष्वकर्तव्ये कृते कर्मणि कुत्रचित् || ३९३ ||\n\nमध्यमावरणादन्तः स्नपनं होमपश्चिमम् |\nशान्तये जुहुयान्मन्त्री बहिश्चेज्ज्वलितेऽनले || ३९४ ||\n\nछर्दिनिष्ठीवलालाद्यैर्दूषिते देवसझनि |\nतदैव तद्व्यपोह्यात्र पञ्चगव्यैर्विलिप्य च || ३९५ ||\n\nजपेदस्त्रशतं मन्त्री हृन्मन्त्रं च विधानतः |\nप्रायश्चित्तं प्रवक्ष्यामि शवस्पृष्टौ विशेषतः || ३९६ ||\n\nद्विजातिशवसंस्पृष्टे प्रमादाद्देवकौतुके |\nएकाशीतिघटैः स्नाप्य मूलमन्त्रायुतं हुनेत् || ३९७ ||\n\nक्षत्रविट्छूद्रजातीनां शवैः स्पृष्टे तु कौतुके |\nमध्यमेनोत्तमेनैव महस्रकलशेन तु || ३९८ ||\n\nक्रमेण स्नापयेद्देवमेकैकेन यथाविधि |\nशान्त्यर्थं हवनं कृत्वा यथापूर्वं तथा जपेत् || ३९९ ||\n\nअनुलोमशवस्पृष्टौ संप्रोक्षणमथाचरेत् |\nचण्डालपतितोदक्यासूतिकाशवदूषिते || ४०० ||\n\nबिम्बे प्रतिष्ठां कुर्वीत सहस्रकलशाप्लवम् |\nशान्तिहोमायुतं तद्वज्जपं कुर्याद्यथाक्रमम् || ४०१ ||\n\nविमाने ब्राह्नणादीनामनुलोमादिकस्य च |\nशवस्पृष्टौ तु सक्षाल्य बहूदकघटेन तु || ४०२ ||\n\nउत्तमोत्तमनिष्ठं तु स्नपनं मध्यमाधमात् |\nसंस्नाप्य देवदेवेशमेकैकेन क्रमेण तु || ४०३ ||\n\nशान्तिहोमं प्रकुर्वीत पश्चान्मन्त्रं यथा जपेत् |\nप्रथमावृतिमारभ्य रथ्यावरणपश्चिमे || ४०४ ||\n\nदूषिते प्राङ्गणक्षेत्रे प्रागुक्तैः क्रमशो भुवः |\nस्थलं संशोध्य विधिवद्दीक्षितैर्मन्त्रवित्तमैः || ४०५ ||\n\nमुख्योत्तमात्तु स्नपनान्नीचान्तिममनुक्रमात् |\nस्नापयित्वा विशेषेण शान्तिहोमं स्माचरेत् || ४०६ ||\n\nएवमेवान्त्यजातीनां शवस्पृष्टौ समाचरेत् |\nसालमण्टपपीठेषु गोपुरे मन्दिरेऽपि वा || ४०७ ||\n\nविमानाद्वाह्यतः व्काऽपि परिवारालयादिषु |\nवर्णानां ब्राह्नणादीनामनुलोमादिकस्य च || ४०८ ||\n\nमरणेष्वपि जातेषु तत्तदावरमोक्तवत् |\nपश्वादिषु मृतेष्वेषु गजाश्वोष्ट्रखरादिषु || ४०९ ||\n\nमरणादिषु सर्वत्र भूशुद्धिं पुरतश्चरेत् |\nश्वसृगालशवाद्येषु काकश्येनादिजन्तुषु || ४१० ||\n\nमार्जारवानराद्येषु तथान्येष्वेवमादिषु |\nसंप्रोक्ष्य पञ्चगव्येन शान्तिहोमं समाचरेत् || ४११ ||\n\nमृते मूषिकसर्पादौ भूशुद्धिं च जपं चरेत् |\nमरणादिषु सर्वत्र भूशुद्धिं पुरतश्चरेत् || ४१२ ||\n\nसर्वावासे महापीठे तथा शैलमयेष्वपि |\nप्रदेशेषु समालिप्य गोमयेन समन्ततः || ४१३ ||\n\nप्रोक्षयेत् पञ्चभिर्गव्यैः पुण्याहोक्तिपुरस्सरम् |\nगृहार्चायां न दोषोऽस्ति मृते पूजागृहाद्बहिः || ४१४ ||\n\nक्षालनालेपनाद्येन व र्मणा तत्र शोधयेत् |\nसन्निकर्षे गृहार्चायाः क्षीरेण स्नाप्य पूजयेत् || ४१५ ||\n\nदेवसिद्धमुनीन्द्राद्यैः कल्पिते भगवद्गृहे |\nतत्तदङ्गतया क्लृप्ते ग्रामादौ राष्ट्रसंकुलात् || ४१६ ||\n\nचण्डालपतितोदक्यासूतिकाशबरादिभिः |\nदूषिते भगवद्बिम्बे संप्रोक्षणविधिं चरेत् || ४१७ ||\n\nसहस्रकलशैर्देवं सन्निकृष्टेऽभिषिच्य च |\nशान्तिहोमं प्रकुर्वीत चतुःस्थानार्चनादिकम् || ४१८ ||\n\nसहस्रकृत्वस्तदनु जपं कुर्यात्तथाविधम् |\nप्रासादे वाऽङ्कणद्वारि मण्टपे पचनालये || ४१९ ||\n\nपुष्पावासे जलागार धनधान्यालयादिषु |\nध्वजपीठे महापीठे रथ्यावृतिगणेष्वपि || ४२० ||\n\nउत्सवाङ्गतया क्लृप्ते ग्रामादौ राष्ट्रसंकुलात् |\nचण्डालपतितोदक्यासूतिकाशबरादिभिः || ४२१ ||\n\nवर्णानां ब्राह्नणादीनामनुलोमविलोमयोः |\nशवास्थिभिश्च सन्दुष्टां सर्वत्रैकत्र वा क्षितिम् || ४२२ ||\n\nखात्वा मृदं समुद्धृत्य बहिः प्रक्षिप्य शुद्धया |\nसंपूर्य च समीकृत्य कुशाद्भिः परिमृज्य च || ४२३ ||\n\nगोमयेनोपलिप्याथ पुण्याहवचनादिकम् |\nपञ्चगव्येन चाभ्युक्ष्य गोगणं तत्र वासयेत् || ४२४ ||\n\nवाचयित्वा महाशान्तिं ब्नाह्नणैर्वेदपारगैः |\nभोजयित्वा द्विजांस्तत्र तेभ्यो दद्यात्तु दक्षिणाम् || ४२५ ||\n\nकृत्वैवं स्थूलशुद्धिं तु शान्तिं कुर्यादनुक्रमात् |\nपञ्चयज्ञमयीं पुण्यां सर्वादोषापनुत्तये || ४२६ ||\n\nएवं वर्षावधिर्यावन्न कृता शान्तिकी क्रिया |\nसहस्रकलशेनैव पवित्रावर्तितेन च || ४२७ ||\n\nव्यापकैः पञ्चभिर्मन्त्रैः पञ्चधा स्नापयेद्विभुम् |\nध्वजमुत्थाप्य विधिवन्नवाहाद्युत्सवं पुरा || ४२८ ||\n\nशान्त्यर्थं सर्वदोषाणां कुर्यात्तीर्थाघमर्षणम् |\nचक्रशङ्खगदापझवृत्तकुण्डेष्वनुक्रमात् || ४२९ ||\n\nतत् कुर्यात् पञ्चभिर्मुख्यैर्द्वादशार्णपुरस्सरैः |\nमधुक्षीरादिभिर्द्रव्यैः पञ्चभिर्नियुताख्यया || ४३० ||\n\nसङ्ख्यया जुहुयान्मन्त्री लक्षसङ्ख्या भवेद्यथा |\nअनुकल्पे विधिरयं शान्तिकर्मणि संमतः || ४३१ ||\n\nमुख्यकल्पो विशेषेण वक्ष्यते होमकर्मणि |\nस्थापनोक्तविधानेन कल्पिते मण्टपे शुभे || ४३२ ||\n\nचक्राम्बुरुहपूर्वेषु यथावत्कल्पितेषु च |\nक्लृप्तेषु दशसङ्खयेषु व्रह्नवृक्षादिसंभवैः || ४३३ ||\n\nसमिद्गणैस्तिलैराज्यैः सेचितैः प्रागुदीरितैः |\nपञ्चभिर्मधुराद्यैश्च मिश्रीभूतैः क्रमेण तु || ४३४ ||\n\nमहत्तराणां दोषाणां शान्तये मन्त्रवित्तमैः |\nअयुतं नियुतं लक्षं कोटिनिष्ठं यथाबलम् || ४३५ ||\n\nहोतव्यं पूर्णया सार्धं दशभिर्मन्त्रसत्तमैः |\nकुण्डेषु मध्यपूर्वेषु मन्त्राणां नियमं श्रृणु || ४३६ ||\n\nचक्राब्जे द्वादशार्णेन वस्वश्रेऽष्टाक्षरेण तु |\nषडर्णेन षडश्रे तु शङ्खाभे प्रणवेन तु || ४३७ ||\n\nजितंतया चतुर्यश्रे विश्वत्राता त्रिकोणके |\nद्वात्रिंशद्दलपझाख्ये नृसिंहानुष्टुभेन तु || ४३८ ||\n\nसौदर्शननृसिंहेन चक्रकुण्डेऽक्षरारके |\nवराहेणार्धचन्द्राख्ये वृत्ते सौदर्शनेन तु || ४३९ ||\n\nधिष्ण्यद्वयं मध्यवेद्याः प्रागुक्तं दक्षिणोत्तरे |\nशेषाणि परितः कुर्याद्दिक्षु चैवं विदिक्षु च || ४४० ||\n\nसिद्धमन्त्रा नियोक्तव्या होतारःशान्तिकर्मणि |\nसर्वकुण्डानि सर्वेषां मन्त्राणामिच्छया गुरोः || ४४१ ||\n\nकल्पनीयानि वा मन्त्रा यतः सर्वफलप्रदाः |\nन्यस्तमन्त्रैर्यथान्यायं जप्यास्ते सङ्ख्यया तया || ४४२ ||\n\nगोभूहेमतिलान्नानां दानैर्योग्यजनस्य च |\nतृप्तिः कार्या विशेषेण दिव्याद्यायतनस्य च || ४४३ ||\n\nप्रजापालनशीलेन भूपेनात्महितेच्छुना |\nशान्तिरेवंविधा कार्या शास्त्रज्ञैर्बहुभिर्धनैः || ४४४ ||\n\nप्राचुर्यात् सर्वदोषाणां धर्मज्ञैः शान्तिकी क्रिया |\nनिर्वर्तुं न तु शक्या चेन्महा स्नानादिपञ्चकम् || ४४५ ||\n\nमहादानावसानं च कार्य दिव्यालयादिषु |\nपौनःपुन्येन बिधिवच्छुद्धेन द्रविणेन च || ४४६ ||\n\nउल्काशन्यादिपाते च नक्षत्रपतने च खात् |\nसधूमे च दिशादाहे भूताद्यावेशिते नृपे || ४४७ ||\n\nदुर्भिक्षे व्याधिते राष्ट्रे तथा वै शत्रुसङ्कटे |\nसूर्योदयस्य व्यत्यासे भूकम्पे तद्विदारणे || ४४८ ||\n\nअतिवृष्टावनावृष्ठौ देवताहसने सति |\nरोदने च तथा खिन्ने तथार्चाचलनेऽपि च || ४४९ ||\n\nभ्रमणे च तथा पीठादङ्गभङ्गादिके सति |\nशैथिल्ये सरघादीनामुद्भवे बहुधा गृहे || ४५० ||\n\nएवमादिषु चान्येषु दुर्निमित्तेषु सत्सु च |\nशान्तिरेतैश्च जायेत क्रियमाणैरनुक्रमात् || ४५१ ||\n\nचतुःस्थानार्चनं कार्यं दोषमात्रसमुद्भवे |\nयथाशक्ति दरिद्राणां दानमात्रं कथञ्चन || ४५२ ||\n\nप्रासादे मण्टपे साले गोपुरे माॢिकादिके |\nप्रमादादग्निना दग्धे ता नीत्वाऽन्यत्र देवताः || ४५३ ||\n\nयथापूर्वं नवं कृत्वा प्रतिष्ठाप्य विधानतः |\nउत्तमं स्नपनं कुर्यात्तस्य दोषस्य शान्तये || ४५४ ||\n\nहीनैकदेशे प्रासादे हुतभुग्वातवृष्टिभिः |\nकारणैः कैश्चिदन्यैर्वा सन्धेयं तच्च शिल्पिभिः || ४५५ ||\n\nअधमं स्नपनं कृत्वा शान्तिहोमं समाचरेत् |\nविमाने सर्वतो भग्ने बालस्थानं प्रकल्प्य च || ४५६ ||\n\nतथैव बाले बिम्बे तु नित्यनैमित्तिकादिकम् |\nपवित्रारोहणान्तं च सर्वकर्म समाचरेत् || ४५७ ||\n\nतद्दोषशान्तये कार्यं स्नपनं मध्यमं पुनः |\nभग्नबिम्बसमाधाने विशेषः प्रागुदीरितः || ४५८ ||\n\nतथापि विस्तरेणाद्य प्रोच्यते तद्विधिं श्रृणु |\nमूलबिम्बेऽग्निना दग्धे बालस्थाने तथार्चयेत् || ४५८ ||\n\nतथापि विस्तरेणाद्य प्रोच्यते तद्विधिं श्रृणु |\nमूलबिम्बेऽग्निना दग्धे बालस्थाने तथार्चयेत् || ४५९ ||\n\nसहस्रकलाशस्नानमाचर्तव्यं विधानतः |\nवह्निना कमबिम्बादौ वैवर्ण्यं समुपागते || ४६० ||\n\nतत्तद्बिम्बेषु कुर्वीत स्नपनं चोत्तमं क्रमात् |\nवह्निवातादिवेगेन मन्त्रिणामपराधतः || ४६१ ||\n\nसौवर्णे राजते बिम्बे ताम्ररीतिमये तु वा |\nभिन्नाङ्गे सति संधेयं तत्क्षणाच्छिल्पिवित्तमैः || ४६२ ||\n\nलोहान्तरेण तद्बिम्बं न सन्धेयं प्रयत्नतः |\nताम्ररीतिमयं यद्वा सन्धयेद्वित्तवर्जितः || ४६३ ||\n\nयद्द्रव्येणादितः क्लृप्तं तद्द्रव्येणाथ सन्धयेत् |\nत्यक्तं बिम्बं समुद्रान्तः प्रक्षिपेच्छास्त्रवर्त्मना || ४६४ ||\n\nसुवर्णरजतोत्थं यत् महाङ्गेषु च सक्षतम् |\nन त्याज्यं तत् समाधेयं तत्स्थां शक्तिं विसृज्य च || ४६५ ||\n\nतद्द्रव्येण यथापूर्वं बिम्बकर्म समापयेत् |\nमृत्काष्ठोपलजे भग्ने बिम्बे केनापि हेतुना || ४६६ ||\n\nबालालयगते बिम्बे तां शक्तिं शन्निरोध्य च |\nदुष्टामर्चां परित्यज्य कृत्वा बिम्बान्तरं पुनः || ४६७ ||\n\nन त्याज्या मृत्तिकाशूलरज्वाद्या देवनिर्मिते |\nदेवयक्षमुनीन्द्राद्यैरन्यैः पौराणिकैस्तु वा || ४६८ ||\n\nप्रतिष्टिते तथा जीर्णे बिम्बे स्वर्णादिलोहजे |\nतदङ्गं सन्धयेत् पश्चात् सुवर्णेनैव नान्यथा || ४६९ ||\n\nभग्ने शिलामये बिम्बे देवमुन्यादिकल्पिते |\nतदङ्गं रुक्मजं कृत्वा सन्धेयं तद्दृढं यथा || ४७० ||\n\nदेवादिस्थापिते बिम्बे हीनाङ्गे मृण्मये सति |\nकदाचिन्न परित्याज्यं तत् सन्धेयं तदा शनैः || ४७१ ||\n\nएवं जीर्णं तथाभूतं तदङ्गं सन्धयेत् सदा |\nन बालगेहबिम्बाद्यमन्येनैव तु कारयेत् || ४७२ ||\n\nनित्यादौ वर्तमानेऽत्र सर्वं कार्यमतन्द्रितैः |\nएवमेव स्वयंव्यक्ते कारयेत्तन्त्रवित्तमः || ४७३ ||\n\nदेवादिपूजिते वाऽपि स्वयंव्यक्ते तु कौतुके |\nमृद्दारुजे तु सञ्जीर्णे कृमिवह्निजलादिभिः || ४७४ ||\n\nतत्तद्वालगृहं कृत्वा पूज्यमाने तु पूर्ववत् |\nक्रमादर्चान्तरं कृत्वा स्थापयेच्च यथाविधि || ४७५ ||\n\nवालबिम्बे तु जीर्णेऽत्र कुर्यादेवं पुनः पुनः |\nमनुष्यनिर्मिते जीर्णे नष्टे दुष्टे तु वा व्कचित् || ४७६ ||\n\nवर्णशोभादिहीने च बिम्बे शैलमये सति |\nविशेषान्मृण्मये वाऽपि चित्राभासपटादिषु || ४७७ ||\n\nबालबिम्बे समाहूय चित्रयित्वा तु पूर्ववत् |\nपुनः प्रतिष्ठां कुर्वीत विधिवन्मन्त्रवित्तमः || ४७८ ||\n\nरीतिजे ताम्रजे वाऽपि आरकूटविनिर्मिते |\nप्रणीते पूज्यमाने तु काम्यबिम्बादिके सति || ४७९ ||\n\nकालान्तरेण जीर्णेऽस्मिन्नुत्कृष्टे समुपस्थिते |\nनिकृष्टं सन्त्यजेद्विद्वान्न दोषस्तत्र विद्यते || ४८० ||\n\nलोहपाषाणमृत्काष्ठैः स्थापिते मूलकौतुके |\nन संपाद्यमतोऽन्येन कदाचिन्मुख्यवस्तुना || ४८१ ||\n\nपुरावज्जीर्णतां यातं कर्तव्यं मूलकौतुके |\nबहुबेरैकबैराभ्यां स्थापिताभ्यां गृहान्तरे || ४८२ ||\n\nजीर्णोद्धारेऽपि कर्तव्यं पूर्ववत् स्थापितं बुधैः |\nलक्ष्म्यादिकान्तारहिते बहुबेरे पुरा स्थिते || ४८३ ||\n\nजीर्णे तु पस्चाद्देवीभ्यां सहितं वा प्रकल्पयेत् |\nसर्वधा बहुबेरत्वहानिर्न स्याद्विपर्ययात् || ४८४ ||\n\nदेवयक्षमुनीन्द्राद्यैः स्थापिते लक्षणोज्झिते |\nबिम्बे विमाने प्राकारे गोपुरे द्वारि मण्टपे || ४८५ ||\n\nपीठे वा पचनावासे कोशागारादिवस्तुषु |\nजीर्णेषु पूर्ववत् कुर्यान्न कुर्याल्लक्षणान्तरम् || ४८६ ||\n\nपापिष्ठैरतिनष्टेऽस्मिन् त्रिदशादिप्रतिष्ठिते |\nबिम्बादौ वैष्णवे चिह्ने लक्षणैश्चापि वर्जिते || ४८७ ||\n\nयुक्ते वा पूर्ववत् कुर्यात् पूर्वरूपानुसारतः |\nराजराष्ट्रविनाशः स्यादन्यथा कल्पिते सति || ४८८ ||\n\nदेवसिद्धमुनीन्द्राद्यैः स्थापिता पूजिता पुरा |\nविद्युत्प्रपातपूर्वैश्च दोषैर्या चातिदूषिता || ४८९ ||\n\nनिर्दोषादासनात्तस्मात्तामुत्थाप्य विसृज्य च |\nपूर्ववन्निर्मितां पीठे प्रतिष्ठाप्य विधानतः || ४९० ||\n\nपीठभङ्गे तथान्यस्मिन् कल्पिते योजयेद्दृढम् |\nक्ष्माभेदजलवेगाद्यैः पतितं गवद्गृहम् || ४९१ ||\n\nप्राग्बिम्बसहितं तस्माद्देशादन्यत्र कल्पयेत् |\nनष्टे सबिम्बे सदने दिव्यादौ प्रागावदाचरेत् || ४९२ ||\n\nचोरनद्यादिवेगाद्यैरतिनष्टे तु मानुषे |\nबिम्बे पश्चात् प्रकुर्वीत पूर्ववद्वान्यथापि वा || ४९३ ||\n\nन शून्यमूलबिम्बत्वाद्बालार्चावाहनादिकम् |\nन कार्यं देशिकेन्द्रेण पूर्ववत् स्थाप्य पूजयेत् || ४९४ ||\n\nएवं हि सर्वदेवानां परव्यूहादिरूपिणाम् |\nविष्वक्सेनगणेशादिपरिवारगणस्य च || ४९५ ||\n\nक्लृप्तानां गोपुराद्येषु विभवव्यूहरूपिणाम् |\nसान्निद्यातिशयात्तेषु पूजितानां दिनं प्रति || ४९६ ||\n\nजीर्णोद्धारविधाने च विशेषः कथितो मया |\nमन्त्रसिद्धैश्च विविधैर्मुनिभिर्मनुजैस्तथा || ४९७ ||\n\nप्रतिष्ठितानां गेहानां चिरकालवशेन तु |\nपतनस्फोटभेदादिनाशकं भगवद्गृहे || ४९८ ||\n\nनिर्वाहकानां भक्तानां शास्त्रज्ञानामनुज्ञया |\nबाह्ये बाह्यान्तरे तेषां रक्षणार्थं शिलादिभिः || ४९९ ||\n\nनिपुणैः शिल्पिभिः कार्यो भित्तिबन्धः समन्ततः |\nप्रासादे मण्टपे चाग्र्ये प्राकारे गोपुरे तु वा || ५०० ||\n\nप्राङ्कणे पचनावासे कोशागारेऽम्बरास्पदे |\nपुष्पपानीयशालायामवघातगृहादिषु || ५०१ ||\n\nस्नानार्थमण्टपे वाऽपि तथा वै यागमण्टपे |\nजीर्णेकालान्तरे चैव विभूत्या विस्तृते गृहे || ५०२ ||\n\nरक्षार्थं विनियोगार्थं तद्बाह्ये तु विवर्धयेत् |\nअब्यन्तरात् समारभ्य ह्रासयेन्न तु कुत्रचित् || ५०३ ||\n\nप्रमुखे सर्ववस्तूनि बन्धयेत् परितोऽथवा |\nप्रागुदग्वा न वृद्धिः स्यात् पृष्ठे वारुणयाम्ययोः || ५०४ ||\n\nउत्तरे पश्चिमे वाऽथ वृद्धिं कुर्यान्महानसे |\nपौराणिकालयं पीठं तथा तीर्थं सरोवरम् || ५०५ ||\n\nमठं वा मण्टपाद्यं वा चिह्नं सौदर्शनादिकम् |\nन चालयेत् प्रयत्नेन सालादीनां च कल्पने || ५०६ ||\n\nबाह्यतः कल्पयेत्तानि लंघयित्वा पुरातनम् |\nप्राक् स्थितस्य बहिश्चान्तर्वर्धिते ह्रासिते सति || ५०७ ||\n\nपाश्चात्ये न तु दोषः स्यादायामोच्छ्राबविस्तरे |\nब्रह्नरुद्रेन्द्रयक्षाद्यैस्तथा क्लृप्तं पुरातनम् || ५०८ ||\n\nचिरायुषोऽर्थवृध्यर्थी चालयेन्न तु कुत्रचित् |\nतथा सरोवरं कूपं मृदाद्यैर्न तु पूरयेत् || ५०९ ||\n\nअल्पीयांसि विमानानि विभूत्या श्रद्धयाऽथवा |\nमहान्ति कारयेत् पश्चान्न दोष उपजायते || ५१० ||\n\nसालगोपुरपीठानां मण्टपाद्यङ्गरूपिणाम् |\nप्रथमे कल्पने चैव नष्टोद्धारे विशेषतः || ५११ ||\n\nएकस्मिन् प्राक् स्थिते वस्तुन्यशक्तौ स्थानसङ्कटे |\nग्रहणं न तु दोषः स्यादमुख्यं मुख्यगौरवात् || ५१२ ||\n\nयद्यत् पादप्रतिष्ठायां प्रासादस्य जगत्पतेः |\nपादाधारशिलाद्यं वै तथा ब्रह्नशिलादिकम् || ५१३ ||\n\nविना प्रतिष्ठिते बिम्बे कुर्यात् स्नपनमुत्तमम् |\nमधुना पयसा दध्ना घृतेन चरुणा सह || ५१४ ||\n\nशान्तिहोमं प्रकुर्वीत सहस्रशतसङ्ख्यया |\nप्रासादश्च तथा बिम्बो येन शास्त्रेण निर्मितौ || ५१५ ||\n\nप्रतिष्ठाप्य च तेनैव नित्यादौ पूजयेद्धरिम् |\nयोऽर्चयेदन्यमार्गेण तथा चार्चापयेत्तु यः || ५१६ ||\n\nतावुभौ कलुषात्मानौ राज्ञो राष्ट्रस्य वै गुरोः |\nकुलं च व्याधितं चैव विप्लवं दुःखमञ्जसा || ५१७ ||\n\nवित्तहानिं विशेषेण कुर्यातामालयस्य च |\nन कुर्यात् तन्त्रसांकर्यं पञ्चरात्रपरायणः || ५१८ ||\n\nपुनः प्रतिष्ठा कर्तव्या कृते चेत्तन्त्रसंकरे |\nवैखानसादिभिस्तन्त्रैः प्रासादार्थं पुरैव तु || ५१९ ||\n\nगर्भन्यासे कृतेऽप्यत्र पञ्चरात्राभिलाषया |\nतदैवोद्धृत्य तं गर्भं पञ्चरात्रोक्तमाचरेत् || ५२० ||\n\nचतुर्धा भेदभिन्नस्तु पञ्चरात्राख्य आगमः |\nतल्लक्षणं च प्रागुक्तं तथाप्यत्राप्युदीर्यते || ५२१ ||\n\nपूर्वमागमसिद्धान्तं द्वितीयं मन्त्रसंज्ञितम् |\nतृतीयं तन्त्रमित्युक्तमन्यत् तन्त्रान्तरं भवेत् || ५२२ ||\n\nआद्यं नित्योदितव्यूहस्थापनादिप्रकाशकम् |\nअपौरुषेयं सद्ब्रह्नवासुदेवाख्ययाजिनाम् || ५२३ ||\n\nलक्ष्यभूतं द्विजेन्द्राणां हृदिस्थमधिकारिणाम् |\nव्रह्नोपनिषदाख्यं च दिव्यमन्त्रक्रियान्वितम् || ५२४ ||\n\nविवेकदं परं शास्त्रमनिच्छातोऽपवर्गदम् |\nएवं नित्योदिताख्यस्य नित्याकारस्य च प्रभोः || ५२५ ||\n\nवासुदेवाभिधानस्य षाड्गुण्यादिमहोदधेः |\nप्रथमं लक्षणं विद्धि हृदयाद्यङ्गशब्दवत् || ५२६ ||\n\nएतदागमसिद्धान्तं श्रुतिरूपं तु विद्धि तत् |\nएष कार्तयुगो धरमः सर्वधर्मोत्तमः स्मृतः || ५२७ ||\n\nततस्त्रेतायुगस्यादौ भोगमोक्षप्रसिद्धये |\nतस्मादागमसिद्धान्तान्निःसृतं बहुभेदकम् || ५२८ ||\n\nमन्त्रसिद्धान्तसंज्ञं तज्जाग्रद्वयूहादिमूर्तिना |\nसमुत्कीर्णं द्वितीयस्य सात्वसतस्य महात्मनः || ५२९ ||\n\nतेन प्रद्युम्नसंज्ञस्य तेन तुर्यात्मनो विभोः |\nतेन वागीश्वराख्यस्य तस्माद्विद्याख्यविग्रदे || ५३० ||\n\nसंक्रान्तं च ततः पश्चाद्रुद्रादित्येन्द्रवह्निषु |\nतथैव नारदाद्येषु देवर्षीणां गणेष्वपि || ५३१ ||\n\nसंक्रातं मन्त्रसिद्धान्तं भेदभिन्नमनेकधा |\nयत्र शान्ततरं व्यूहं शान्तोदितमनन्तरम् || ५३२ ||\n\nसुषुप्तिसंज्ञं स्वप्नाख्यं जाग्रद्वयूहं यथोदितम् |\nमूर्त्यन्तर केशवाद्यं प्रादुर्भावं तथान्तरम् || ५३३ ||\n\nहृत्पझपझपीठादौ लक्ष्मीपुष्ट्यादिशक्तिभिः |\nलाञ्छनैः शह्खचक्राद्यैः गरुडप्रमुखैरपि || ५३४ ||\n\nभूतसिद्धादिभिः सास्त्रपर्यन्तैर्यजनं हितम् |\nविश्वत्रातृनृसिंहस्य दीक्षापूर्वं तथा परम् || ५३५ ||\n\nविहगव्यूहसूक्ष्माख्यमधिकारं यथाक्रमम् |\nसमयी पुत्रकादीनां चतुर्णामभिषेचनम् || ५३६ ||\n\nतथैव समयाचारमूर्तीनां स्थापनक्रमम् |\nमन्त्रमण्डलमुद्राणां कुण्डादीनां च लक्षणम् || ५३७ ||\n\nकर्मणामेवमादीनां विधानं यत्र पुष्कलम् |\nमन्त्रसिद्धान्तसंज्ञं तद्बहुभेदसमन्वितम् || ५३८ ||\n\nपरव्यूहादिभेदेन विनैकैकेन मूर्तिना |\nसाङ्गेन केवलेनाथ कान्ताव्यूहेन भूषणैः || ५३९ ||\n\nतथास्त्रैर्विग्रहोपेतैरावृतं तन्त्रसंज्ञितम् |\nनृसिंहकपिलक्रोडहंसवागीश्वरादयः || ५४० ||\n\nमुख्यादिवृत्तिभेदेन केवला वाङ्गसंयुताः |\nचक्राद्यस्त्रवरैश्चाथ बूषणैर्मकुटादिभिः || ५४१ ||\n\nकान्तागणैश्च लक्ष्म्याद्यैः परिवारैः खगादिकैः |\nपूजिता विधिना यत्र तत्तन्त्रान्तरमीरितम् || ५४२ ||\n\nये जन्मकोटिभिः सिद्धास्तेषामन्तोऽत्र जन्मनः |\nयस्मात्तस्माद्विवेदैष सिद्धान्ताख्यो यथार्थतः || ५४३ ||\n\nशास्त्रमन्त्रक्रियादीनां मूर्तीनां भवनस्य च |\nदेशिकस्याभिजातस्य यथापूर्वं परिग्रहः || ५४४ ||\n\nतथैव यावत्कालं तु नाचर्तव्यं तदन्यथा |\nविपरीते कृते चात्र राजराष्ट्राद्यनर्थकृत् || ५४५ ||\n\nततः समाचरेद्यत्नात् प्रतिष्ठां प्राक् प्रयत्नतः |\nततः सिद्धान्तसाङ्कर्यं न कर्तव्यं कृतात्मभिः || ५४६ ||\n\nयद्यदिष्टतमं लोके पूर्वसिद्धाविरोधि तत् |\nप्रतिग्राह्यमतोऽन्योन्यविरुद्धं संत्यजेद्बुधः || ५४७ ||\n\nवैखानसेषु तन्त्रेषु शैवपाशुपतेषु च |\nविहितान्यत्रजातानि विरुद्धानीति किं पुनः || ५४८ ||\n\nपञ्चरात्रविधानेन पूज्यमाने प्रतिष्टिते |\nनान्येन पूजनं कार्यं विदुषाऽपि कदाचन || ५४९ ||\n\nसद्ब्रह्ननिरतैर्मुख्यैः पञ्चरात्रपरायणैः |\nपूजनीयं विशेषेण मुख्यकल्पाधिकारिभिः || ५५० ||\n\nत्रयीधर्मरतैर्विप्रैः सिद्धान्तेष्वपि दीक्षितैः |\nसदाचाररतैर्वाथ तदलाभेऽनुकल्पके || ५५१ ||\n\nप्रासादे स्थापितो देवो नैकेनार्च्यो विशेषतः |\nबलिहोमादिसंयुक्ते वित्ताढ्ये त्वपि किं पुनः || ५५२ ||\n\nपञ्चकालरतैर्मुख्यैर्मन्त्रसिद्धान्तवेदिभिः |\nपदार्थसप्तकप्राज्ञैर्दादशाध्यात्मकोविदैः || ५५३ ||\n\nत्रयोदशविधे कर्मण्यभिसन्धिपरैः सदा |\nकर्मसन्यासिभिश्चाप्तैः मुख्यकल्पाधिकारिभिः || ५५४ ||\n\nतथान्यैर्वा त्रयीनिष्ठैः सिद्धान्तार्थविशारदैः |\nसमर्चनीयमनिशं द्विचुतःषड्भिरष्टभिः || ५५५ ||\n\nद्विषट्षोडशविंशद्भिश्चतुर्विंशतिभिस्तु वा |\nतेष्वेकः पूजयेदन्तः पर्यायेण दिनं प्रति || ५५६ ||\n\nद्वौ च त्रयो वा चत्वारः कुर्युरेवं पुनः पुनः |\nपरिवारानर्चयेयुरन्ये देशिकसत्तमाः || ५५७ ||\n\nअन्योऽग्निकार्यं कुर्वीत कुर्यादन्यो बलिं क्रमात् |\nएतेषामुपकुर्वीरन्नन्ये भागवतोत्तमाः || ५५८ ||\n\nगुर्वादिष्टेन विधिना कुर्युरन्ये च साधकाः |\nसर्वमेकेन वा कार्यं बहूनां संयतात्मनाम् || ५५९ ||\n\nप्रवीणानामभिज्ञानां दीक्षितानामसन्निधौ |\nवैदेशिकेषु प्राप्तेषु बहुष्वायतनार्चने || ५६० ||\n\nमूलादावाह्य बिम्बेषु कुर्वीरन् प्रतिकर्मणि |\nउत्सवं स्नपनं यात्रां प्रभूतान्ननिवेदनम् || ५६१ ||\n\nतत्तद्बिम्बेषु कुर्वीरन् मन्त्रिणो बहवो यदि |\nनित्येऽप्येवं हि कुर्वीरन् पूजनं वह्नितर्पणम् || ५६२ ||\n\nबलियानादिकं सर्वमेकदैव तु मन्त्रिणः |\nन दोषोऽत्र तु विज्ञेयः कालकर्मनिमित्ततः || ५६३ ||\n\nन गृहे बहुभिः कार्यं नित्यनैमित्तिकादिकम् |\nएकदैवं तु यजनमन्यथा दोषदं भवेत् || ५६४ ||\n\nतद्दोषशान्तये कुर्याच्छान्तिहोमसमन्वितम् |\nयथाशक्ति जपेन्मन्त्री मूलमन्त्रस्य सादरम् || ५६५ ||\n\nभक्तैर्भागवतैरेवं प्रासादे च प्रतिष्ठितः |\nसमर्चनीयो नित्यादौ राजराष्ठ्रसमृद्धये || ५६६ ||\n\nअन्यैः संपूजितो देवो न कदाचित् प्रसीदति |\nप्रयच्छत्यशुबं शश्वद्विशेषाद्राजराष्ट्रयोः || ५६७ ||\n\nतद्दोषशान्तये कार्यं स्नपनं चोत्तमोत्तमम् |\nआवाहिते प्रतिष्ठायामर्चासु जगतः पतौ || ५६८ ||\n\nनोद्वास्यः सर्वपूजानामावाह्य पुरतोऽर्चनात् |\nत्रिकालमङ्गबिम्बेषु कर्मार्चादिषु सत्स्वपि || ५६९ ||\n\nआवाह्य पूजयेन्मूलाद्विशेषेष्वपि कार्यतः |\nतत्तत्कर्मावसाने तु पुनर्मूले नियोजयेत् || ५७० ||\n\nयद्यन्यथा कृतेऽर्चासु मूलमावाहनादिके |\nशान्तये स्नपनं कुर्यात् अधमाधमसंज्ञितम् || ५७१ ||\n\nप्रायश्चित्तेषु सर्वेषु दोषगौरवलाघवम् |\nसमीक्ष्य चाङ्कुरानर्प्य पुण्याहोक्तिपुरस्सरम् || ५७२ ||\n\nचतुःस्थानार्चनं चैव महता हविषार्चनम् |\nस्नपनं जपसंयुक्तमाचार्याणां च दक्षिणाम् || ५७३ ||\n\nगोभूहेमादिदानं च पञ्चकालज्ञभोजनम् |\nकारये च्च यथाशक्ति मुख्यकल्पे विशेषतः || ५७४ ||\n\nपूजनं स्नपनं होममनुकल्पे समाचरेत् |\nअतिक्रूरैरवाच्यैस्तु भुवं दोषैश्च दूषिताम् || ५७५ ||\n\nखननाद्यैश्च संशोध्य दशभिर्विधिचोदितैः |\nयथावत् कर्षयित्वा तु रत्नकाञ्चनजं रजः || ५७६ ||\n\nविकीर्य सर्वतो दिक्षु जुहुयात्तत्र शान्तये |\nदेवालयेषु शून्येषु महास्नानादिकं चरेत् || ५७७ ||\n\nस्वतन्त्रपरतन्त्रेषु शून्यग्रामादिवास्तुषु |\nमार्जनालेपनाब्यां च गव्यैरभ्युक्षणेन च || ५७८ ||\n\nसंशोध्य तत्तन्मध्ये तु वापयेद्गव्यपञ्चकम् |\nबलिदानं प्रकुर्वीत वास्तुदेवगणस्य च || ५७९ ||\n\nगोभूहेमादिकं दद्यादगुर्वादीनां यथाबलम् |\nभूपतिः सत्वनिष्ठस्तु प्रजापालनतत्परः || ५८० ||\n\nद्विजेन्द्रः पञ्चकालज्ञः प्रयत्नाच्छान्तिमाचरेत् |\nअन्यथा यद्युपेक्षेत शान्तिकर्म नराधिपः || ५८१ ||\n\nस्वमात्मानं स्वराष्ट्रं च स्वकोशं वाहनादिकम् |\nकॢत्रपुत्रपौत्रांश्च नाशयत्यविसंशयम् || ५८२ ||\n\nतस्मादेतानि रक्षेत भूपतिर्बूतितत्परः |\nस्वबुध्या परबुध्या वा कृते वापदि संकटे || ५८३ ||\n\nतुलापुरुषदानेन सुवर्णेनोपशाम्यति |\nतथा हिरण्यगर्भस्थः कुर्याद्दानमलोलुपः || ५८४ ||\n\nकाले काले विशेषेण ब्राह्नणानामनुज्ञया |\nसमठं साग्रहारं च प्रासादं परिकल्प्य च || ५८५ ||\n\nसर्वदेवमयो देवःसर्ववेदमयो हरिः |\nसर्वयज्ञमयो विष्णुः सर्वलोकमयो विभुः || ५८६ ||\n\nसर्वधर्ममयोऽनन्तः सर्वभूतमयो ध्रुवः |\nसर्वतीर्थमयो योगी प्रतिष्ठाप्यो विधानतः || ५८७ ||\n\nअन्यत्र वितते कुण्डे यथाभिमतमेखले |\nपावनैर्वैष्णवैः सर्वदोषघ्नैः श्रुतिचोदितैः || ५८८ ||\n\nमन्त्रैः प्रयोगकुशलैः जुहुयुर्ब्राह्नणोत्तमाः |\nदिव्यन्तरिक्षभौमेषु महोत्पातेषु सत्स्वपि || ५८९ ||\n\nशान्तिरेवं विधानेन कर्तव्या भूतिमिच्छता |\nबहुनात्र किमुक्तेन मुने सर्वाघनाशनम् || ५९० ||\n\nसौदर्शनमहायन्त्रस्थापनं विषये स्वके |\nविधानं परमं विद्धि राजराष्ट्राभिवर्धनम् || ५९१ ||\n\nलोहेन वा सच्छिलया प्रकल्प्य |\nसुदर्शनं यन्त्रवरस्य मध्ये |\nतस्यापराङ्गे नृहरिं विधाय |\nकराम्बुजैश्चक्रधरैश्चतुर्भिः || ५९२ ||\n\nगर्भावृतिद्वारि गवाक्षयुक्त |\nप्रासादमध्ये विधिवन्निवेश्य |\nसमर्चयेद्यो विजयी स भूत्वा |\nभुनक्ति भोगानखिलानिहैव || ५९३ |"
}