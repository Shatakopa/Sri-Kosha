{
    "filename": "Pārameśvara-17.txt",
    "content": "śrīḥ |\n\nsaptadaśo'dhayāyaḥ |\n\nśāṇḍilyaḥ |\nathotsavavidhānaṃ tu vakṣyāmi śrṛṇu sattama |\nutsavāraṃbhadivasāt pūrvasmin pañcame'hani || 1 ||\n \naṃkurāropaṇaṃ kuryāt pūrvoktavidhinā tataḥ |\npūrvavadyāgasadanaṃ kalpayitbā vibhūṣayet || 2 ||\n \nācāryān deśikendrastu caturo varayedguruḥ |\nathavāṣṭa dvādaśa vāvinītān saṃyatān śucīn || 3 ||\n \ntattatkarmaprayogeṣu kuśalān śāstrakovidān |\nsoṣṇīṣairuttarīyaiśca gandhadravyaiśca saṃyutān || 4 ||\n \nyajamānena te sarve śobhanīyāḥ prayatnataḥ |\nkecidguruniyuktāstu kumbhamaṇḍalapūjanam || 5 ||\n \nkuryu ranye baliṃ dadyuranye bimbagataṃ vibhum |\npūjayeyuryathāyogaṃ svayaṃ vāpi samācaret || 6 ||\n \nvarayet sādhakān vāpi kañcakādyaistu bhūṣitān |\nvinayādiguṇopetān kuśalān nayakovidān || 7 ||\n \nutsavārambhadivasāt pūrvedyuśca niśāmukhe |\nkṛtāhniko deśikendraḥ prāsādaṃ saṃpraviśya ca || 8 ||\n \nmūlamūrtigataṃ devamarghyādyaiḥ saṃprapūjya ca |\ntatpādagau karau kṛtvā daivaṃ vijñāpayedidam || 9 ||\n \nbhagavan puṇḍarīkākṣa karipye kautakakriyām |\nmahotsavārthaṃ deveśa tadarthaṃ tvaṃ prasīda m || 10 ||\n \niti vijñāpya deveśamāvāhyotsavakautuke |\narghyagandhādinābhyarcya vāsobhirvividhaiḥ śubhaiḥ || 11 ||\n \nbhūṣaṇairdivyagandhaiścāpyalaṃkṛtya viśeṣataḥ |\nsauvarṇaṃ yānamāropya śaṅkhabheryādisaṃyutam || 12 ||\n \nchatrādyaiśca samāyuktaṃ prādakṣiṇyakrameṇa tu |\nāsthānamaṇṭapaṃ nītvā sauvarṇe bhadraviṣṭare || 13 ||\n \ntatra muktāvitānādyairupariṣṭādvibhūṣite |\nsarvasādhanasaṃyukte samāropya vidhānataḥ || 14 ||\n \npūjayitvā jagannāthaṃ prabhūtānnaṃ nivedya ca |\nkṛtvā saṃtarpaṇāntaṃ ca prāsādaṃ saṃpraveśayet || 15 ||\n \ntatastu hemajaṃ pātraṃ rājanaṃ vā samāharet |\nśālijaistaṇḍulairvipra bhāramātraiḥ supūjite || 16 ||\n \ntadardhairvāpi tatpādaiḥ ṣaḍaṃśairvāṣṭamāṃśakaiḥ |\ntadūrdhve hemajaṃ sūtraṃ kṣaumaṃ kārpāsameva ca || 17 ||\n \npaṭṭajaṃ pañcabhiḥ sūtraiścatubhiḥ saptarbhistu vā |\nkṛtaṃ nyasya satāṃbūla tatpātraṃ vinyasettataḥ || 18 ||\n \ngarbhāgramaṇṭape pīṭhe śālibhiḥ parikalpite |\nbhāramānaistadardhairvā evaṃ śālivinirmite || 19 ||\n \npīṭhe pātrāntaraṃ nyasyedāpūpikasamanvitam |\narghyādinā samabhyarcya samyagācchādya vāsasā || 20 ||\n \npātradvayaṃ dīkṣitayornyastvā śirasi deśikaḥ |\nyānādike vā saṃsthāpya vibhavānuguṇaṃ dvija || 21 ||\n \nsaha tābhyāṃ tu pātrābhyāṃ nṛttagītādisaṃyutam |\npradakṣiṇaṃ paribhramya sarveṣvāvaraṇeṣvapi || 22 ||\n \nekasmin vā catuḥ kṛtvā grāmādau vā pradakṣiṇam |\nnītvaikadhā tato vipra praviśenmūlamandiram || 23 ||\n \nyadvā sudarśanopetaṃ viṣvaksenaṃ tu vā dvija |\nkhageśaṃ vā hanūmantaṃ vibhīṣaṇasamanvitam || 24 ||\n \nyānādike samāropya brāmayettu yathāruci |\ngarbhagehaṃ praviśyātha devadevasya sannidhau || 25 ||\n \npātradvayaṃ tu vinyasya ādhāropari pūjayet |\ndvādaśārṇena mantreṇa arghyagandhādikaistathā || 26 ||\n \nkṛtvā puṇyāhaghoṣaṃ ca arghyādyairdevamarcya ca |\nprathamaṃ devadevasya mūlamūrtigatasya ca || 27 ||\n \nbandhayet kautukaṃ sūtrairhemajaiḥ paṭṭajaistu vā |\nhemajaṃ sūtramādāya gandhenālipya bandhayet || 28 ||\n \ndevasya dakṣiṇe haste yātrāmūrtigatasya tu |\njitantākhyena mantreṇa śaṃkhagītādisaṃyutam || 29 ||\n \nspṛṣṭvā dakṣiṇahastena sūtramastraśataṃ japet |\nśriyo vāmakare kuryāt paṭṭasūtreṇa kautukam || 30 ||\n \nśrīsūktamuccaran vāpi tanmantreṇa dvijottama |\npuṣṭyāstu bāmahaste tu kṣaumasūtreṇa bandhayet || 31 ||\n \nkuryāt snapanabiṃbasya paṭṭasūtreṇa kautukam |\nkautukaṃ deśikendrastu kārpāsena svadakṣiṇe || 32 ||\n \nkare tu dvādaśārṇena bandhayecca tataḥ param |\ndevamarghyādinābhyarnya apūpān vinivedayet || 33 ||\n \nsarvadoṣapraśāntyarthaṃ darpaṇaādi ca darśayet |\nanuktamatra yatkiṃcit tatsarvaṃ prāgvadācaret || 34 ||\n \nevaṃ hi devadevasya kṛtvā kautukabandhanam |\ntataḥ samānayeddevaṃ maṇṭape purataḥ sthite || 35 ||\n \ntato devaṃ samabhyarcya yāvadātmanivedanam |\npūrvoditakrameṇaiva tato vai snānaviṣṭare || 36 ||\n \nsnānāsanoditairbhogaiḥ sarvairiṣṭvā tu pūrvavat |\nalaṃkārāsane nītvā pūjayet kramayogataḥ || 37 ||\n \nnaivedyamadhuparkādyairhṛdyaiśca vividhaistataḥ |\nprāgvadiṣṭvā tataḥ stotraiḥ stuvīta puruṣottamam || 38 ||\n \ntatastu nūpurāntaisca vividhairhemabhūṣaṇaiḥ |\nsadratnaghaṭitaiścāpi tathā muktāmayairdvija || 39 ||\n \nkirīṭādyairalaṃkṛtya praṇāmaiḥ sapradakṣiṇaiḥ |\nyathoditaṃ pratiṣṭhāyāṃ tathāśayanakalpanam || 40 ||\n \nbiṃbaṃ copari vinyasya śayane sthāpayecchubhe |\nkoṇeṣu sthāpayeddīpān pālikāḥ sāṃkurāstathā || 41 ||\n \ntūryaghoṣaistathā vedaiḥ stotraiḥ stutvā madhudviṣam |\njāgareṇa niśāṃ nītvā tasmādutsavakautukam || 42 ||\n \npraveśayedgarbhagehaṃ prabhātasamaye tataḥ |\nācāryaḥ snānapūrvaṃ tu nityaṃ nirvartya pūrvavat || 43 ||\n \nyāgārthamaṇḍape sarvasaṃbhārān saṃpraveśya ca |\natīte yāmamātre tu pūrvāhne deśikaḥ svayam || 44 ||\n \nācāryaiḥ sādhakaiścāpi yajamānena cānvitaḥ |\nmuhūrte śobhane prāpte praviśya bhagavadgṛham || 45 ||\n \nagrato devadevasya sthitvā vijñāpayedidam |\nprasīda devadeveśa utsavaḥ kriyate mayā || 46 ||\n \nasmāt kālalāvadyāvatpuṣpayāgadināntimam |\ntvatprītaye jagannātha yadyat karma karomyaham || 47 ||\n \ntatsarvamātmasātkṛtvā kṛpayā me prasīda om |\niti vijñāpya deveśaṃ mūlamūrtigataṃ vibhum || 48 ||\n \narghyagandhādinābhyarcya yātrāmūrtigataṃ tathā |\npūjayitvā jagannāthaṃ pāduke vinivedya ca || 49 ||\n \nśrutighoṣaiśca puṇyāhadhoṣairmaṅgalanissvanaiḥ |\ntathā jayajayārāvaiḥ śaṅkhakāhalanisvanaiḥ || 50 ||\n \nbherīpaṭahavāditranṛttagītasamanvitaiḥ |\nlājānāṃ prakaraiḥ sārdhaṃ puṣpaprakaramiśritai || 51 ||\n \nmūrtipairdevadeveśaṃ tasmādānīya bāhyataḥ |\ndevaṃ prāgānanaṃ kṛtvā darśayitvā samāgatān || 52 ||\n \npuruṣānutsavaṃ draṣṭuṃ yātropakaraṇānyapi |\nchatracāmarapūrvāṇi vividhāni viśeṣataḥ || 53 ||\n \nyānamāropya deveśaṃ sauvarṇaprabhayānvite |\narghyādyairarcayitvā tu pṛthukāni nivedya ca || 54 ||\n \nvaheyurbrāhnaṇā yānaṃ dhyāyanto vihageśvaram |\nprathamāvṛtimārabhya rathyāvaraṇapaścimam || 55 ||\n \npradakṣiṇakrameṇaiva paribhramaṇamācaret |\nvrāhnaṇairdhriyamāṇaiśca kañcukoṣṇīṣadhāribhiḥ || 56 ||\n \nmaulikairātapatraiśca māyūraiśca suśobhanaiḥ |\nhemadaṇḍasamāyuktaistālavṛntaistathāvidhaiḥ || 57 ||\n \npaṭṭajairviṃvidhaiscāpi cāmaraiśca sitāsitaiḥ |\nketudaṇḍaiśca vividhairvaijayantīvibhūṣitaiḥ || 58 ||\n \nkevalai ratnadaṇḍaiśca tathānyairmāṅgalīyakaiḥ |\nvandibṛndaiśca vividhairvīṇāvaṇusvanaistathā || 59 ||\n \nsuvarṇaśrṛṃgaghoṣaiśca tathā'nyairmaṅgalasvanaiḥ |\ngaṇikādevadāsībhistathā nāgarikairjanaiḥ || 60 ||\n \nviprairvetralatāhastaiḥ kañcukoṣṇīṣabhūṣitaiḥ |\nanyaiśca bhagavadbhaktai rbrahṇaeḥ kṣatriyādibhiḥ || 61 ||\n \nrājocitaiḥ parikarairanyaiśca vividhaiḥ saha |\nevaṃ kṛtvā tu deveśaṃ nayedāsthānamaṇṭape || 62 ||\n \nsamāropya ca sauvarṇe viṣṭare jagatāṃpatim |\narghyaṃ pādyaṃ tathācāmaṃ mandhamālyaisca dhūpakam || 63 ||\n \nathārhaṇajalaṃ svacchamapūpān pṛthukānapi |\ntarpaṇaṃ nārikelottharasamācamanaṃ tathā || 64 ||\n \nmukhavāsasamopetaṃ tāmbūlaṃ ca krameṇa tu |\nnivedya devadevāya upahārāṃstu darśayet || 65 ||\n \ntatastu maṇṭapāttasmādānayedyāgamaṇṭape |\ntatra deveśamāropya sauvarṇe bhadraviṣṭare || 66 ||\n \nbhūṣaṇādīni sarvāṇi tatkāle tu visarjayet |\nsnānapīṭhe samāropya navavastrāstṛte vibhum || 67 ||\n \ntato yātrādhivāsārthamārabhenmūlapūjanam |\nkumbhasthānasamīpe tu upaviśyāsane śubhe || 68 ||\n \nkaraśuddhyādipūrvaṃ tu sarvaṃ kṛtvā vidhānataḥ |\nprāgvadyajedvubhuṃ sāstraṃ kumbhe ca karakānvite || 69 ||\n \nsthāpanaṃ toraṇādīnāmarcanaṃ prāgvadācaret |\narcanaṃ kumudādīnāmācarettu samāhitaḥ || 70 ||\n \nkumudādidvayormadhye garuḍaṃ pūjayettataḥ |\npuṇḍarīkādimadhye ca cakraṃ saṃsthāpya pūjayet || 71 ||\n \nśaṃkhaṃ cakraṃ tathā lakṣmīṃ kumbhaṃ śrīvatsameva ca |\ndarpaṇaṃ svastikaṃ matsyayugmaṃ vai maṃgalāṣṭakam || 72 ||\n \nkumudādisamīpe tu vinyaset kramayogataḥ |\nsavastradhānyapīṭhe tu yathāvittānurūpataḥ || 73 ||\n \nekabhārairdvibhārairvā śālibhiḥ parikalpite |\npratyekaṃ taṇḍulaiścāpi tilairyukte savastrake || 74 ||\n \naṣṭamaṃgalaviyāsepyevaṃ sarvatra kalpayet |\nprāgvat sthale samāvāhya mantreśaṃ pūjayettataḥ || 75 ||\n \nsnapanānā puroktānāṃ pūrvasminnavake dvija |\nadhamottamasaṃtraṃ tu svanāparikalpayet || 76 ||\n \nmaṇḍalasyendradigbhāge tatpaścādbiṃbasannidhim |\ngatvā samārabhet pūjāṃ yathoktavidhinā dvija || 77 ||\n \nsarvaṃ kṛtvā krameṇaiva yāvadātmanivedanam |\nkṛtvā puṇyāhaghoṣaṃ ca kuryāt kautukabandhanam || 78 ||\n \nsnānāsanādibhirbhogairiṣṭvā cāmalakāntimam |\nsnapanaṃ vidhivat kṛtvā śiraḥ plotādikaṃ tathā || 79 ||\n \ndatvā samānayeddevaṃ prāgbhāge maṇḍalasya tu |\nsauvarṇe viṣṭare tatra yajet sarveśvaraṃ vibhum || 80 ||\n \nalaṃkārāsanādyaiśca bhogaiḥ paramapāvanaiḥ |\nprabhūtamatha naivedyaṃ vinivedya yathākramam || 81 ||\n \nsarvaṃ dvijapradānāntaṃ kṛtvā vai kuṇḍasannidhim |\ngatvā saṃskārapūrvaṃ tu sarvamāpādya tatra tu || 82 ||\n \npūrṇāhutyavasānaṃ tu gatvā vai biṃbasannidhim |\nhomārpaṇaṃ samāpādya saṃpūjyājyādinā tataḥ || 83 ||\n \npitṝṇāṃ saṃvibhāgaṃ tu kṛtvā datvā baliṃ kramāt |\nviṣvaksenaṃ nayet sāṃgaṃ tatastasmājjagatpatim || 84 ||\n \nāsthānamaṇṭape nītvā samāropya ca viṣṭare |\nprāpte'parāhnasamaye kṛtvā saṃgrahaṇaṃ dvija || 85 ||\n \npūrvavattu mṛdādīnāṃ kṛtvā grāmapradakṣiṇam |\npūrvoditavidhānena kuryādaṃkuraropaṇam || 86 ||\n \ntatkāle devadevasya vibhavasyānuguṇyataḥ |\nvidhivat pūjanaṃ kṛtvā prabhūtānnaṃ nivedayet || 87 ||\n \nsthale bhasmanibhe pūrve pūjayenniṣphalaṃ bhavet |\nyojayitvā tu kumbhasthe vartayenmaṇḍalaṃ tataḥ || 88 ||\n \nsitādyaiḥ pāvanai rāgaistataḥ kumbhe samarpayet |\nyathāvaddevadeveśaṃ pūjayenmaṇḍalaṃ tataḥ || 89 ||\n \nyathoktena vidhānena gatvā vai biṃbasannidhim |\ntatra saṃpūjayeddevaṃ mahatā vibhavena tu || 90 ||\n \nagnau santarpaṇaṃ kuryāt yathoktavidhinā tataḥ |\ngatvā viṃvasamīpe tu kṛtvā homanivedanam || 91 ||\n \nsarvaṃ tu saṃvibhāgāntaṃ kramāt kṛtvā tataḥ param |\nvibhave sati vai kuryādbhūyaḥ saṃpūjanaṃ vibhoḥ || 92 ||\n \nhomāntamakhilaṃ kṛtvā tatastvāsthānamaṇṭapāt |\nnayettu devadeveśaṃ prāsādamukhamaṇḍape || 93 ||\n \nprāgānanaṃ samāropya sauvarṇe bhadraviṣṭare |\nyātrārthaṃ devadevasya kuryāt kautukabandhanam || 94 ||\n \nādāya carupūrvāṇi balidravyāṇi homayet |\npratyekaṃ mūlamantreṇa dvāviṃśatparisaṃkhyayā || 95 ||\n \ndhyātvā dhyātvā tu hotavyaṃ tattadrātryadhidaivatam |\nbhavet prathamarātraṃ tu vāsudevādhidaivatam || 96 ||\n \nsaṃkarṣadaivataṃ viddhi dvitīyaṃ tu tṛtīyakam |\npradyumnadaivataṃ cānyadaniruddhādhidaivatam || 97 ||\n \nbhavet pañcamarātraṃ yat tannārāyaṇadaivatam |\nhayagrīvādhidaivaṃ tu ṣaṣṭharātramudāhṛtam || 98 ||\n \nsaptamaṃ vaipṇavaṃ tvanyannarasiṃhādhidaivatam |\nvarāhadaivataṃ rātraṃ navamaṃ dvijasattama || 99 ||\n \nekāhamutsavaṃ viddhi vāsudevādhidaivatam |\ntryahaṃ tu vāsudevādipradyumnāntādhidaivatam || 100 ||\n \npañcāhaṃ vāsudevādipañcamūrtyadhidaivatam |\nsaptāhaṃ vāsudevādisaptamūrtyadhidaivatam || 101 ||\n \ndvādaśāhotsavaṃ vipra keśavādyadhidaivatam |\nsarvaṃ pañcadaśahādi vāsudevādhidaivatam || 102 ||\n \ndadyāt prathamarātre tu baliṃ balividhānavat |\npalalai rajanīcūrṇaiḥ salājadadhisaktubhiḥ || 103 ||\n \ndineṣvapi ca sarveṣu dravyairebhirbaliṃ dadet |\nyadvā dvitīyarātre tu dadyācca tilataṇḍulaiḥ || 104 ||\n \ndadyāt tṛtīyarātrau tu dhānāstvaṃbikalājakaiḥ |\ndadyāccaturtharātre tu baliṃ deśikasattamaḥ || 105 ||\n \nnālikerapayaḥsaktuśālipiṣṭairvimiśritaiḥ |\npañcame tu baliṃ dadyāt pajhabījaiḥ sahākṣataiḥ || 106 ||\n \nṣaṣṭharātre baliṃ dadyādapūpaiścaruṇā saha |\nathavā sarvarātreṣu pradadyāccaruṇā saha || 107 ||\n \ntattaddinoditairdravyairbaliṃ tu dvijasattama |\nsaptame tu gulānnena pāyasānnena cāṣṭame || 108 ||\n \nnavame kṛsarānnena baliṃ dadyādvicakṣaṇaḥ |\ndvādaśāhotsave vipra māṣānnaṃ daśame'hani || 109 ||\n \nśuddhānnamathavā vipra mudgānnaṃ tu pare'hani |\ndvādaśe sarvabalayaḥ śuddhānnaṃ śālijaṃ tu vā || 110 ||\n \nkṣīraṃ dadhyājyasaṃyuktaṃ gulakhaṇḍasamanvitam |\nitaḥ paraṃ tu sarvatra śuddhānnaṃ pāyasaṃ tu vā || 111 ||\n \nekāhādicatuṣke tu bhavettattaddinoditam |\npratyekamāḍhakaṃ grāhyaṃ balidravyaṃ dvijottama || 112 ||\n \ntadardhaṃ vā'tha pādaṃ vā yathāvittānurūpataḥ |\nevaṃ dravyāṇi hutvā tu alaṃkṛtya viśeṣataḥ || 113 ||\n \nyātrābiṃbagataṃ devaṃ vicitrairvasanaistathā |\nvicitrairbhūṣaṇaiścāpi mālyairnānāvidhaistathā || 114 ||\n \nmuhūrte śobhane prāpte sarvamaṃgalasaṃyutam |\ntyandanaṃ vā gajaṃ vāpi yānaṃ sauparṇameva vā || 115 ||\n \nsapuṣpahemaprabhayā yuktaṃ puṣpādyalaṃkṛtam |\nsauvarṇena vimānena yuktaṃ māyūrakena vā || 116 ||\n \nsamānīya tu saṃprokṣya dhyātvā garuḍarūpiṇam |\ntanmantreṇa samabyarcya yānamarghyādibhistataḥ || 117 ||\n \nkṛtvā puṇyāhaghoṣaṃ ca śrutighoṣasamanvitam |\nśaṅkhatūryādisaṃyuktaṃ prādakṣiṇyakrameṇa tu || 118 ||\n \nyāne tatra samāropya yātrāmūrtigataṃ vibhum |\nyātrārthaṃ tatra devāya sārghyaṃ pādyaṃ tathaiva ca || 119 ||\n \nācāmaṃ gandhamālye ca dīpaṃ dhūpaṃ tathaiva ca |\narhaṇaṃ madhuparkaṃ ca naivedyaṃ vividhaṃ tathā || 120 ||\n \npṛthukādyaṃ pānakaṃ ca tarpaṇācamane tathā |\ntāmbūlaṃ vinivedyātha japaṃ kṛtvā vidhānataḥ || 121 ||\n \nagnau saṃtarpaṇaṃ kurmāt tatkāle vāpi homayet |\nbalidravyāṇi sarvāṇi yathākālānurūpataḥ || 122 ||\n \nrathayāne viśeṣa tu samākarṇaya sāṃpratam |\nmuktāprapāvitānaiśca sauvarṇairmāñjarīgaṇaiḥ || 123 ||\n \nmuktādāmasametaiśca vicitraiḥ puṣpadāmabhiḥ |\nhaimena ca vitānena prabhayā ca viśeṣataḥ || 124 ||\n \nmadhyato bhadrapīṭhena sauvarṇena tathaiva ca |\ndhvajaiśca vividhai ramyai patākābhiśca sarvataḥ || 125 ||\n \nbhūṣayedrathayānaṃ tu tathā garuḍaketunā |\ntatra devaṃ samāropya pūjayet pūrvavartmanā || 126 ||\n \nācāryāḥ sādhakāścāpi rathasyordhvatalasthitāḥ |\ntasyādhastāt sthale sthāpyāḥ paścime chatradhārakāḥ || 127 ||\n \ntatra tatpārśvataḥ sthāpyau māyūracchatradhāriṇau |\ndakṣiṇottarapārśvasthāvagre cāmaradhāriṇau || 128 ||\n \nsārathistatsthale sthāpyastvagrato madhyadeśataḥ |\ntatastu garuḍādyaiśca cakreṇa garuḍena vā || 129 ||\n \naṣṭābhirmaṃgalaiścāpi dīkṣitairbrāhnaṇairdhṛtaiḥ |\narghyagandhādibhiścaiva sārdhaṃ ghaṇṭāravaistathā || 130 ||\n \nśaṅkhabheryādibhiścaiva chatreṇa dīpadhārakaiḥ |\nācāryaḥ sādhako vāpi baliṃ dadyādvidhānataḥ || 131 ||\n \nprāsādadvāramārabhya grāmamadhyāntameva ca |\nprathamāvṛtimārabhya sarveṣvāvaraṇeṣvapi || 132 ||\n \ndevayānaṃ paribramya prādakṣiṇyakrameṇa tu |\nrathyāvaraṇaparyantaṃ tatpaścādbhrāmayeddvija || 133 ||\n \ngrāme vā nagare vāpi pattena vā mahāmate |\nbṛhati syandane yāne yānenānyena vāntarā || 134 ||\n \nbhrāmayitvā tu tatpaścādbṛhati syandanādike |\ndeveśaṃ tu samāropya bhrāmayedgrāmavīdhiṣu || 135 ||\n \ndevasya purato dūrādgaccheyurbalidāyinaḥ |\ndhvajadaṇḍadharāḥ paścācchaṃkhakāhaladhārakāḥ || 136 ||\n \nbherīpaṭahapapūrvāṇāṃ vādyānāṃ ghoṣaṇonmukhāḥ |\ntatpṛṣṭe gītakāścāpi vandibṛndāstathaiva ca || 137 ||\n \nsuveṣā bhagavadbhaktāstathaiva gaṇikājanāḥ |\ndāsīgaṇāśca tatpṛṣṭe śoṇadaṇḍavahā janāḥ || 138 ||\n \nlīlāṃgāni vicitrāṇi dhārayantastathaiva ca |\nvahantaḥ pādukādīni tato devasya pārśvataḥ || 139 ||\n \nagrataḥ pṛṣṭhataścāpi janāścāmaradhāriṇaḥ |\nātapatrāṃśca vividhān tālavṛntāṃstathaiva ca || 140 ||\n \ndhārayanto dvijāśvāpi tato devasya dakṣiṇe |\nkarmāraṃbhādi paṭhato viprānekāyanān nyaset || 141 ||\n \nṛksāmapūrvān vāmepi pṛṣṭhato vā niveśayet |\nsumṛṣṭadhūpapātrāṃśca vahantaḥ pṛṣṭhatastathā || 142 ||\n \npurato 'straṃ smaran yāyāt svayaṃ vighnāṃstu sūdayan |\nanekaśatasaṃkhyāṃśca dīpānatisamujjvalān || 143 ||\n \ndhārayanto janā vipra devasyobhayapārśvayoḥ |\ngaccheyuḥ paṅktirūpeṇa yāvanto balivāhakāḥ || 144 ||\n \nsarvāṇi rājacihnāni vahanto devasannidhau |\ngaccheyuranye bhaktāśca brāhnaṇāḥ kṣatriyāstathā || 145 ||\n \nvaiśyāḥ śūdrāśca catvāro hyāśramasthāstathaiva ca |\nsarvaśāstreṣu kuśalā bhagavadbhāvinastathā || 146 ||\n \nseveran sarvatodikkaṃ vīkṣamāṇāḥ paraṃ vibhum |\ngrāmasyaindrādiyogena diśāsu vidiśāsu ca || 147 ||\n \nmadye ca kumudādīnāṃ sagaṇānāṃ krameṇa tu |\npīṭhikāsu baliṃ dadyānnirmitāsu puraiva tu || 148 ||\n \nkumudādergaṇānāṃ tu nāmāni kramaśaḥ śrṛṇu |\nutkaṭaḥ prakaṭaścaiva unmukho vimukhastathā || 149 ||\n \naśvagrīvo'śvavadanaḥ aśvajihnastathaiva ca |\nhastivaktraśca kumudaḥ hastipādaśca keśavaḥ || 150 ||\n \nvāmano narakaścāpi naro mardana eva ca |\nmandadṛṣṭiśca kantuśca tathā kantukalocanaḥ || 151 ||\n \npaṭahākṣo viśālākṣaḥ kṣāmakaḥ kṣamakastathā |\npāṇḍaraḥ pāṇḍupṛṣṭhaśca durdinaḥ sudinastathā || 152 ||\n \nvāmadevo mahādevo mahāgnirmadhusūdanaḥ |\nkanakaḥ kālakaścaiva bhāvano bhavanastathā || 153 ||\n \nbhānumān bānuvegaśca bhāskaraścāpyabhāskaraḥ |\nviśvaseno visenaśca viṣvakseno visāraṇaḥ || 154 ||\n \nvistāro nistaraścaiva vidaṇḍī daṇḍa eva ca |\nkāmadaḥ kāmukaścāpi kāmabhṛt kāmanāśanaḥ || 155 ||\n \npañcāśacca gaṇā hyet prācīṃ diśamupāśritāḥ |\nete pāriṣadāḥ proktāḥ kumudasya vaśānugāḥ || 156 ||\n \nśataṃ śataṃ gṛhagaṇāḥ ekaikasyānuyāyinaḥ |\neṣāṃ kumudapūrvāṇāṃ krameṇa ca baliṃ haret || 157 ||\n \npārśvasthamaṇḍaleṣvevaṃ gṛhebhyastu baliṃ haret |\ndevā ete gṛhāścāpi aindre tu balibhāginaḥ || 158 ||\n \nāgneyo nidhanascaiva agnijihvo hutāśanaḥ |\nagnirūpo'gnivarṇaścāpyagnivarṇo'hireva ca || 159 ||\n \nagnivaktro mahāvaktre mahāseno mahodaraḥ |\nkarālaḥ kākajihvaśca kākavaktro'gnivaktrakaḥ || 160 ||\n \nmaṇḍurmaṇḍūkavaktraśca devo devalakastathā |\nśarvakaḥ śamakaścāpi śaṃkuḥ śaṃkuśravāstathā || 161 ||\n \nmārīco droṇamārīco mahiṣo māhiṣastathā |\nkumbhanāso vināsaśca kumbhakarṇo vikarṇakaḥ || 162 ||\n \nvidārī vikramaścaiva maskarī maskarastathā |\nsūkaraḥ sūkarāsyaśca śaśaḥ śaśamukhasastathā || 163 ||\n \nsiṃhaḥ siṃhamukhaścaiva narasiṃho narastathā |\nkāladhṛkkālasūtraśca sūtrakaḥ sūtra eva ca || 164 ||\n \nvinālī nālakaṇṭhaśca āgneyīṃ diśamāśritāḥ |\nkumudākṣagaṇā hyete saṃyuktā āsurairgaṇaiḥ || 165 ||\n \nāgneyyāṃ pīṭhikāyāṃ tu kumudākṣabaliṃ haret |\ndharmo dharmadharo dharmo dharmarājo dhanurdharaḥ || 166 ||\n \nvinayaḥ praśrayaścaiva niśreyo nirguṇastathā |\nalasaḥ kuṇapaścaiva krūrabāhuśca kuṃjaraḥ || 167 ||\n \nprāṃśurdamananiṣkopau niranukrośanirmamau |\nvibhavo'vibhavaścaiva hutāśo bahureva ca || 168 ||\n \nūrdhvarakṣaṇasaṃjñaśca ekalaḥ pākalastathā |\nkaṃkaṭaḥ kaṭakaśceva avaṭaḥ śaṃkhacakriṇau || 169 ||\n \ngadī khaḍgī ca śārṅgī ca tathā śārṅgadharo mune |\nvāsudevo'pi bhadraśca ketumān ketukastathā || 170 ||\n \nkṣamī ca jvalanaścāpi kinnaro'śvattha eva ca |\nsuptaḥ sujapanaścāpi japaḥ paścima eva ca || 171 ||\n \nkaikṣikaśca tathā svajo bāḍavaścākṣamī tathā |\ngaṇāḥ pañchāśādete tu dakṣiṇāṃ diśamāśritāḥ || 172 ||\n \npuṇḍarīka vaśāhyete pitṛgṛhasamanvitāḥ |\nsarvatraivaṃ samṛddiṣṭāḥ paccāśacchaktikā gṛhāḥ || 173 ||\n \npradadyāt puṇḍarīkāyaeyaibhiryuktāya vai balim |\nniṣkṛtiḥ prakṛtiścaiva sukṛtirvikṛtistathā || 174 ||\n \ndāruṇo damakaścaiva rakṣako lakṣakastathā |\nmādhavo māṃsakaścaiva niṣṭhuraḥ kharabhāṣaṇaḥ || 175 ||\n \npralaṃbo lambakaścaiva prāṇanaḥ praṇayastathā |\nvīrasenoṃgadaścaiva vibhāṣaśca vibhīṣaṇaḥ || 176 ||\n \nraktākṣo lohitākṣaśca raktajihvo vijihvakaḥ |\nvidyutkeśo viśālākṣo vikṣaro vīrahā tathā || 177 ||\n \nakṣaraḥ prākṣaraścaiva kāmarūpavirūpiṇau |\nsarvagaḥ sarvavidgauraḥ saṃbhavaḥ prabhavastathā || 178 ||\n \nvāruṇo vasurevāpi vimardo damanastathā |\nvaikartano vikartā ca kapardī ca prabustathā || 179 ||\n \nkandakī kandakaśrāpi nākī ca varuṇo'ruṇaḥ |\ngaṇā ete ca pañcāśannairṛtiṃ diśamāśritāḥ || 180 ||\n \nyātugṛhaistu saṃyuktā vāmanasyānugā ime |\nebhiryuktāya vidhinā vāmanāya baliṃ dadet || 181 ||\n \nvaruṇo vāruṇaścaiva pāśī pāśadharo guruḥ |\nkṣepaṇaḥ kṣobhaṇaścaiva nāradaḥ sarvado raviḥ || 182 ||\n \nsumanā nāmano haṃso vaikuṇṭhaḥ paramaḥ paraḥ |\nhanumān vasumān bhadro bhadravaḥ prabhavastathā || 183 ||\n \nmahākarṇo vikarṇaśca śaśakaḥ śalakaḥ pikaḥ |\nvānaro narakaścaiva kārṣṇiḥ karṇadharoṃ'śumān || 184 ||\n \ncakro'graśca tathā vajrī vajranābho vinābhakaḥ |\nkarabhaḥ kurabhaścaiva dākṣiṇo dakṣiṇaḥ suhṛt || 185 ||\n \ndurgandhaḥ pūtigandhaśca tārkṣyo garuḍa eva ca |\nvirodho rodhako rodhaḥ kaṃkaṇasca vṛkodaraḥ || 186 ||\n \nete gaṇāśca pañcāśat paścimāṃ diśamāśritāḥ |\nśaṃkukarṇavaśā hyete pāśagrahagaṇānvitāḥ || 187 ||\n \nsahaibhiḥ śaṃkukarṇāya pīṭhikāyāṃ baliṃ dadet |\nmarurmārutago rurvī ākhurvāyusuto'nilaḥ || 188 ||\n \ngalarto vartakaḥ kaṃko mārgaṇaḥ prāṃkaṇo'calaḥ |\nbalo balanidhirvīro virodho rodhako vidhiḥ || 189 ||\n \nsiddhavaḥ suyavaścaiva śaṃkaro dhīrakastathā |\nmālī mālāvidhirvastuḥ samarthaḥ sumahotsavaḥ || 190 ||\n \nkarkaṭaḥ kaṭakaścaiva gandho gandhavahaḥ paraḥ |\nsiktakaḥ siktarogī ca sevakaḥ sevanaḥ savaḥ || 191 ||\n \nauṣadho bheṣajo vāpi rogī rogabhavastathā |\nkāraṇaḥ karaṇaḥ kartā garavīro'khalastathā || 192 ||\n \nvalaśca vākuvāhaśca sucāraśca tathaiva ca |\ngaṇāḥ paścāśadete tu vāyavyāṃ diśamāśritāḥ || 193 ||\n \nsarvanetrānugān nityaṃ gandharvagṛhasaṃyutāḥ |\npradadyāt sarvanetrāya ebhiryuktāya vai balim || 194 ||\n \nsomaḥ somakalaḥ somyaḥ sāmavit sāmanāyakaḥ |\nsudhā sudhātā dhātā ca surāṣṭraḥ kāṣṭhakaḥ kaliḥ || 195 ||\n \nkāladhṛkkālacakraśca kālakūṭaviṣo bala |\namṛto'mṛtanāthaśca keyūrī kebalī balī || 196 ||\n \nviṣṇuḥ kṛṣṇapiśaṃgāṃgī rekhālekhaḥ pika śukaḥ |\nlūbakaśca śukaścaiva śyenaḥ śyenamukhastathā || 197 ||\n \nmārjāro marubhṛdvālo gulmaḥ kaṇavakaḥ kaṇaḥ |\nśeṣo viśeṣa uccheṣaḥ kardamaḥ pūtivigrahaḥ || 198 ||\n \nsāmbaḥ saṃvatsaraścaiva vegī vegadharo marut |\ngaṇāḥ pañcāśadete tu somasya diśamāśritāḥ || 199 ||\n \nsumukhasya vaśā hyete yakṣagrahasamanvitāḥ |\nsumukhāya baliṃ dadyādebhiḥ saha yathāvidhi || 200 ||\n \nīśāna īśvaro vyāpī vyasano vinaśo budhaḥ |\ndharo bako viśo vādaḥ śakuniḥ śakaṭo ghaṭaḥ || 201 ||\n \nvṛkṣaḥ kakṣaḥ kṣamī kṣāntirmātṛromā kapiṃjalaḥ |\nbrahnaṇyo brahnavidbrahnī vrahnātmā vrahnasādhanaḥ || 202 ||\n \nvedī vedavidudvandhaḥ śaṃkaraḥ śāṃkarastathā |\ndhīmān visṛṣṭiriṣṭātmā duṣṭātmā duṣṭakarmakṛt || 203 ||\n \nvijetā vikaco vādī nodī tripaka ekabhuk |\nsarvabhuka sarvagaḥ sarvaḥ sarvabhaṃgaḥ sanātanaḥ || 204 ||\n \ngovindo gopatiśceva goptā ceva maheśvaraḥ |\npañcāśacca gaṇā hyete aiśānīṃ diśamāśritāḥ || 205 ||\n \nsupratiṣṭhavaśā hyete piśācagṛhasaṃyutāḥ |\nsupratiṣṭhitasaṃjñāya ebhiḥ sārdhaṃ valiṃ dadet || 206 ||\n \nsiddho dhātā vidhātā ca dhātā caiva prajāpatiḥ |\nlokeśo lokakṛt kartā sraṣṭā brahnā tathātmabhūḥ || 207 ||\n \nsutāpaśca tulaścaiva tathā vai rītivardhanaḥ |\navyakto guṇavān gauṇo guṇabhukca tathaivahi || 208 ||\n \nudgītaḥ praṇavaścāpi hiraṇyagarbhasaṃjñitaḥ |\nviriñcaḥ puṣkaraścaiva bhāsano bhāsa eva ca || 209 ||\n \nvikarṇo vijayaścaiva tathā caiva rathaṃtaraḥ |\nchando yajustathā ṛk ca atharvā ca tataḥ param || 210 ||\n \nmarīciraṃgirāścaiva pulahaḥ kratureva ca |\nvasiṣṭhaśca pracetāśca śalabho bhīṣma eva ca || 211 ||\n \nhemantaḥ śiśiraścāpi kusumākarasaṃjñitaḥ |\nkalahaśca virāgiśca amarṣo roṣaṇastathā || 212 ||\n \nśoṣaṇaśca gatiścaiva harṣaṇo vardhanastathā |\ngaṇāḥ pañcāśadete tu vyomasiddhagṛhānvitāḥ || 213 ||\n \npradadyāt pṛśnigarbhāya sārdhamebhirbaliṃ dvija |\nmanuṣyo mānavaścaiva maṇḍako mānavastathā || 214 ||\n \nmakaraśca tathā coraḥ kaṃpaścaiva prakaṃpanaḥ |\nalaṃpaṭaśca paṭada yojako bhajako grahīḥ || 215 ||\n \nrecako rocako māyo dhāro vāro rasaścalaḥ |\ncāpālikaḥ kapirbāṇo grajano garjano guḍaḥ || 216 ||\n \ntittaraścaṭako dhvāṅkṣo balīvardo mahānaṭaḥ |\nharṣo dharmapraśāstā ca śamako dundubhiḥ śaṭhaḥ || 217 ||\n \nkukṣiḥ kumāraḥ kāyastho lāvako'praśunaḥ śunaḥ |\nlavaṇo ravaṇo ṛddho rājasastāmaso'calaḥ || 218 ||\n \nkalyāṇo bhagadattaśca pṛthivītalasaṃsthitāḥ |\ngaṇāḥ pañcāśadete tu bhūmigrahasamanvitāḥ || 219 ||\n \nmahābalā durādharṣā mānavasya vaśānugāḥ |\nmānavāya baliṃ dadyādebhiryuktāya sādhakaḥ || 220 ||\n \nete pañcāśataḥ proktā gaṇānāmadhipā dvija |\naikaikasya bhavedeṣāṃ gaṇāścānye śataṃ śatam || 221 ||\n \nevaṃ pañcāśatsahasraṃ eteṣāṃ paricārakāḥ |\ncatvare ca catuṣke ca sabhāyāṃ grāmamadhyake || 222 ||\n \ngrāmadvāreṣu sarveṣu tiṣṭhanti vividhāyudhāḥ |\njanānayogyān bādhante tathā pāṣaṇḍinopi ca || 223 ||\n \nnadyādiṣu ca deśeṣu saṃcaranti yathāruci |\ndaśānāṃ kumudādīnāṃ gaṇeśānāṃ dvijottama || 224 ||\n \ngaṇānāmutkaṭādīnāmuditānāṃ krameṇa tu |\npraṇavādyairnamontaistu svaisvairnāmabhireva ca || 225 ||\n \nardhyaṃ gandhaṃ tathā mālyaṃ dhūpaṃ gandhāmbupūrvakam |\nbaliṃ bhūyo jalaṃ cāpi tāmbūlaṃ kramaśo dadet || 226 ||\n \ngītanṛttādikaṃ sarvaṃ pūrvavat parikalpayet |\npañcāśatāṃ sahasrāṇāṃ gaṇaśo gaṇaśo dvija || 227 ||\n \nnamaḥ pāriṣadebhyaśca ityuktvā valivistaram |\nbhūmau pratidiśaṃ kuryāt sarvaśāntikaraṃ śubham || 228 ||\n \npañcāśatāṃ sahasrāṇā ekaikasya pṛthak pṛthak |\nśataṃ śataṃ parivārā ete grahagaṇāḥ smṛtāḥ || 229 ||\n \neṣāṃ grahagaṇānāṃ tu parivārāḥ sahasraśaḥ |\nasaṃkhyeyāścarantastu sarvataḥ pṛthivīmimām || 230 ||\n \nsaṃcarānti grahagaṇā uktā daśavidhā mahīm |\ndevā daityāśca pitaraḥ rākṣasā nāganāyakāḥ || 231 ||\n \ngandharvayakṣāḥ paiśācāḥ siddhāścāpi dharāgaṇāḥ |\nete daśavidhā brahnan daśadikṣu sthitāḥ sadā || 232 ||\n \nuktāḥ pañcadaśānāṃ tu eteṣāṃ nāyakā gaṇāḥ |\nteṣāṃ tu pūjayā sarve sukhaṃ yānti na saṃśayaḥ || 233 ||\n \npīṭhordhve kumudādīnāṃ baliṃ dadyādvicakṣaṇaḥ |\nbhūtale gomayādyena lepite vā yathāruci || 234 ||\n \ngaṇānāmutkaṭādīnāṃ baliṃ tatparito dadet |\nanyeṣāmāpi sarveṣāṃ tadbahirvikiredbalim || 235 ||\n \namuktānāṃ ca sarveṣāṃ grāmamadye baliṃ kṣipet |\nkumudādigaṇeśānām anukalpe vidhānataḥ || 236 ||\n \nbaliṃ datvā'vaśiṣṭānāṃ sarveṣāmapi vai pṛthak |\nnamaḥ pāriṣadebhyaścetyuktvā tasmādbaliṃ dvija || 237 ||\n \navaśiṣṭaṃ balidravyaṃ grāmamadhye vinikṣipet |\nsaṃtarpaṇārthaṃ bhūtānāṃ sarvadeśanivāsinām || 238 ||\n \nrātryāmāvāhanaṃ brahnan dhvajārohaṇavāsare |\nna kṛtaṃ kumudādīnāṃ sagaṇānāṃ tatodya tu || 239 ||\n \nteṣāmāvāhanaṃ kuryād baliṃ dadyādvidhānataḥ |\ndhvajārohadine pūrvaṃ teṣāmāvāhane kṛte || 240 ||\n \ntadvāsarāt samārabya yāvadutsavavāsaram |\npāyasena baliṃ dadyācchuddhānnenāthavā dvija || 241 ||\n \ndivā vāpi rajanyāṃ vā kālayorubhayostu vā |\nbhavet karturmahān doṣa āhūtānāmanarcanāt || 242 ||\n \nkenāpi hetunā yatra validānaṃ na śakyate |\nyātrāraṃbhadine tatra teṣāmāvāhanaṃ caret || 243 ||\n \nevantu balisaṃyuktaṃ deveśaṃ bhrāmayeddvija |\nprādakṣiṇyena vai grāṇe nagare vāpi pattane || 244 ||\n \nyātrāyāṃ vartamānāyāṃ devadevāya bhaktitaḥ |\nmukhavāsaṃ satāmbūlaṃ bahuśo'tha nivedayet || 245 ||\n \ncandanaṃ śramaśāntyarthaṃ karpūrādyaiḥ subhāvitam |\npradadyāddevadevāya mālyāni vividhānyapi || 246 ||\n \nśītalaṃ tarpaṇajalaṃ nārikelajalānvitam |\nśramaśāntinimittāni anyānyapi nivedayet || 247 ||\n \ndigaṣṭake tu grāmādestanmadye ca viśeṣataḥ |\ngītakairvividhainarttaistantrīvādyasamanvitaiḥ || 248 ||\n \nśaṃkhabherīmṛdaṃgādyairdeveśaṃ paritoṣayet |\nevaṃ devaṃ paribrāmya grāmādau balisaṃyutam || 249 ||\n \npunaḥ pradakṣiṇaṃ kṛtvā prāsādāvaraṇeṣu ca |\nprāsādadvāradeśe tu devadevasya bhaktitaḥ || 250 ||\n \narghyaṃ pādyaṃ tathācāmaṃ gandhaṃ mālyaṃ ca dhūpakam |\nnivedya devadeveśaṃ svasthāne sanniveśayet || 251 ||\n \ntato yāgagṛhaṃ gatvā deśikaḥ susamāhitaḥ |\ntilairājyaiśca pūrṇaāntaṃ yātrāhomaṃ samāpayet || 252 ||\n \nevaṃ balisamāyuktamanyeṣu divaseṣvapi |\nahni rātrau tu devasya paribramaṇamārabhet || 253 ||\n \ntīrthayātrādine kuryāt paribhramaṇamahni vai |\nkuryāt snapanabiṃbe ca snapanaṃ tu divāniśam || 254 ||\n \nārambhadinamārabhya yāvadantimavāsaram |\ntatrāpi cāṃkurāropaṃ saptame pañcame tu vā || 255 ||\n \nvāsare pūrvavaccāpi kuryāt kautukabandhanam |\ndvitīye vāsare prāpte devamāsthānamaṇṭape || 256 ||\n \nyāgāgāre'thavānīya samāropya ca viṣṭare |\ntato yāgagṛhaṃ gatvā deśiko vidhinā yajet || 257 ||\n \nkalaśe maṇḍale caiva tato gatvā tu maṇḍapam |\npūjayeddevadeveśaṃ mahatā vibhavena tu || 258 ||\n \ntato yāgagṛhe samyagvahvau santarpya pūrvabat |\ntatastasmāt samānīya mahadāsthānamaṇṭapam || 259 ||\n \ntatra samyak samabyarcya devaṃ nīrājanāntimam |\nmahāhavirnivedyāthāpūpādisamanvitam || 260 ||\n \ntasmāddevaṃ samānīya maṇṭape yāganirmite |\ntatra devaṃ samabyarcya arghyapādyādibhistataḥ || 261 ||\n \nagnau santaryya vidhivat pūrṇāhutyāvasānikam |\nalaṃkṛtaṃ tu deveśaṃ pūrvavadvasanādikaiḥ || 262 ||\n \nyānādike samāropya pūrvoktakramayogataḥ |\nbhramayitvā tu beveśaṃ grāme tvantaḥ praveśayet || 263 ||\n \nmaṇṭape devadeveśamānīya snānaviṣṭare |\nsamāropyārghyapādyaiśca dadyādācamanaṃ vibhoḥ || 264 ||\n \ngandhaṃ puṣpaṃ ca dhūpaṃ ca dīpaṃ nīrājanāntimam |\nvedaghoṣaiśca gītādyairarhaṇodapurassaram || 265 ||\n \nkadalīphalasaṃyuktamapūpaṃ gulasaṃyutam |\npānakaṃ tarpaṇajalaṃ nālikerarasānvitam || 266 ||\n \ntāmbūlaṃ śaśisaṃyuktam tato yātrārthakalpitam |\nvasanādyaṃ parityajya snānaśāṭīṃ nivedya ca || 267 ||\n \ntailenābhyaṃjanaṃ kṛtvā samudvartya yathāvidhi |\nśirasyāmalakaṃ datvā saṃsnāpya bahubhirjalaiḥ || 268 ||\n \nvarṇakena samālipya kṣālayitvā tu vāriṇā |\nsamālipya sugandhena bhaktitaścāndanādinā || 269 ||\n \nsahasradhārayā vipra snānaṃ kṛtvā tataḥ param |\ndatvā savandanaṃ paścāt śiraḥ plotādiśāṭakam || 270 ||\n \ndatvā devaṃ samāropya tadanyasmiṃstu viṣṭare |\nkaraśudvyādi sarvaṃ tu kṛtvāntaryāgapaścimam || 271 ||\n \ntato yathākrameṇaiva devaṃ saṃpūjayed dvija |\nyadvā dinotsave vṛtte devamānīya maṇṭape || 272 ||\n \nvitate bhadrapīṭhe tu samāropyātha pūrvavat |\narghyādi sakalaṃ vipra tāmbūlāntaṃ nivedya ca || 273 ||\n \nvastrādyaṃ pūrvaklṛptaṃ yat kramāt sarvaṃ visṛjya ca |\nvinivedya ca vastraṃ tu śramanirharaṇārthataḥ || 274 ||\n \nsamālabya tu deveśaṃ sugandhaiścandanādikaiḥ |\ntatastu vidhinā pūjya yāvadātmanivedanam || 275 ||\n \nsnānārthaṃ devadevasya vijñāpya vinivedya ca |\npāduke devadeveśaṃ chatrādyaiśca samanvitam || 276 ||\n \ntasmādānīya pīṭhe tu snānārthaṃ parikalpite |\nsamāropya tadādyaistu bhogaiḥ sarvaistu pūrvavat || 277 ||\n \niṣṭvā tāmbūladānāntaṃ skandhaśāṭīṃ nivedayet |\ntatastailaṃ samādāya karpūrādyaiḥ subhāvitam || 278 ||\n \ndevasya keśānāloḍca hastābyāṃ kaṃkatena tu |\nadhivāsya suganyaistu dhūpairabhyaṃjayet tataḥ || 279 ||\n \nśiro niṣpīḍya devasya vahudhā ca tataḥ param |\nkeśānābaghya mālābhiḥ sūkṣmeṇa plotakena tu || 280 ||\n \nlalāṭopari badhvā tu tathā mukhasaroruhe |\ndevasya tailaniṣyandā nāpatanti yathā dvija || 281 ||\n \ntataḥ skandhapradeśāttu yāvatpādāvasānakam |\nabyaṃjayecca tailena sarvagātrāṇi mardayet || 282 ||\n \ntasmin kāle bahuvidhaistālavṛntaiśca cāmaraiḥ |\ntattāpaśamanārthaṃ tu vījayeyuḥ samantataḥ || 283 ||\n \ntatastu vāsasodvartya tathā cūrṇaiḥ puroditaiḥ |\ncamaṣīṃ ca khaliṃ datvā dadyāduṣṇodakaṃ tataḥ || 284 ||\n \ncandanaṃ mukhalepārthaṃ ghṛṣṭaṃ karpūrabhāvitam |\ntatastvāmalakaṃ kalkaṃ gandhadravyaiḥ susaṃskṛtam || 285 ||\n \ndatvā śirasi devasya prakṣālya vahubhirjalaiḥ |\nśanaiḥ śanaiḥ samāloḍya tato'rghyaṃ vinivedya ca || 286 ||\n \nlodhraṃ kāleyakaṃ caiva kṣālanārghyasamanvitam |\ndatvā keśān samābadhya devasya plotavāsasā || 287 ||\n \nadhaḥ śaṭīṃ nivedyātha pātre kṛtvā tu varṇakam |\nkarpūracūrṇasaṃmiśraṃ samyagdhūpādhivāsitam || 288 ||\n \ntena devasya gātrāṇi lepayettu śanaiḥ śanaiḥ |\nākaṇṭhāt pādaparyantaṃ tataḥ prakṣālayejjalaiḥ || 289 ||\n \napāsyātha śiraḥplotam dadyādarghyaṃ tu mūrdhani |\ngranthipallavatoyādi sarvaratnodakāntimam || 290 ||\n \nsaṃsnāpya saptabhistoyaiḥ śiraḥplotaṃ dadedvija |\nvinivedyāpyadhaḥśāṭīṃ candanena sugandhinā || 291 ||\n \nśaśicūrṇasametena vāsitena himāṃbunā |\ndhūpādhivāsitenāpi samālabhya viśeṣataḥ || 292 ||\n \ngātrāṇi devadevasya tathā vai kuṃkumena ca |\nupavītaṃ sottarīyaṃ datvā plotamapāsya ca || 293 ||\n \nśirasyamatha keśāṃstu gandhadhūpādhivāsitān |\nābadya vividhairmālyaiḥ sragdāmāni nivedya ca || 294 ||\n \ntatastu bahubhistoyaiḥ saṃskṛtaiścandanādinā |\nsahasradhārayā snānamācareddeśiko vibhoḥ || 295 ||\n \nvyāpakān caturo mantrān japedekāgramānasaḥ |\ntasmin kāle bahvṛcādyā dbijāḥ prāgādidiksthitāḥ || 296 ||\n \nsṛktāni pauruṣādyāni adhīyīran samāhitāḥ |\nśaṃkhabheryādikān samyag dhoṣayeyuḥ samantataḥ || 297 ||\n \nmaṃgalāni ca gītāni tadā gāyantu gāyakāḥ |\nevaṃ snāne kṛte paścāt deśikendraḥ samāhitaḥ || 298 ||\n \npūrṇakumbhaṃ samādāya vibhoḥ snapanamācaret |\njapan pavitramantraṃ ca tasya nirvacanaṃ tathā || 299 ||\n \nevaṃ snānaṃ samāpādya dadyānnīrājanaṃ vibhoḥ |\nsavandanākhyaṃ tatpaścacchāṭakaṃ vinivedya ca || 300 ||\n \nkacodakāpakarṣārthamaparaṃ dehavāribhṛt |\nadharottaravastredve gandhadhūpādhivāsite || 301 ||\n \nskandhaplotaṃ nivedyātha śiraḥ snānaṃ nivedya ca |\ncandanādi sugandaṃ samālyāni vinivedya ca || 302 ||\n \npāduke vinivedyātha tasmāt sthānāt samānayet |\ntṛtīyaṃ ratnakhacitaṃ āsanaṃ vinivedya ca || 303 ||\n \ntatrasthaṃ devadeveśamarghyādyaiḥ pūjayet kramāt |\nsarvaṃ homāvasānaṃ ca kṛtvā bhūyaḥ prapūjya ca || 304 ||\n \nmahāhavirnibedyātha sarvaṃ prāgvat samācaret |\nevaṃ pratidinaṃ caiva yāvattīrthadināntimam || 305 ||\n \nsnapanaṃ pūjanaṃ caiva vibhoḥ kuryādatandritaḥ |\nnityotsavādau devasya snapanaṃ tu samācaret || 306 ||\n \ndinotsavasamārambhe nācaret snapanaṃ vibhoḥ |\nyadvobhayasamārambhe kuryādicchānurūpataḥ || 307 ||\n \nkalaśe maṇḍale caiva ahni rātrau ca pūjanam |\nkuryāt pratidinaṃ samyagekavāraṃ yathāvidhi || 308 ||\n \nbiṃbaṃsthaṃ devadeveśamahni rātrau ca pūjayet |\nekavāraṃ dvivāraṃ vā trivāraṃ vā yathāruci || 309 ||\n \nprāsāde mūlabiṃbasthaṃ saviśeṣaṃ yajet sadā |\npañcame vāsare prāpte pūrvāhne tu dinotsavam || 310 ||\n \nkṛtvā tatastu deveśaṃ mahāsnapanapūrvakam |\nmahatā vibhavenaiva lakṣmīpuṣṭisamanbitam || 311 ||\n \nmahāhavirvidhānena vibhave sati pūjayet |\nṣaṣṭhe dine tu saṃprāpte kumbhācanapurassaram || 312 ||\n \nagnisaṃtarpaṇāntaṃ ca pūjayitvā vidhānataḥ |\npūrvavaddevadeveśaṃ lakṣmīpuṣṭisamanvitam || 313 ||\n \nyānādike samāropya prāsādasya bahiḥ vkacit |\nudyāne suśubhe ramye pādapairvakulādibhiḥ || 314 ||\n \nprocchritairvividhairvāpi samantāt pariśobhite |\npuṣpitābhirlatābhiśca sarvataḥ paribhūṣite || 315 ||\n \nnītvā devaṃ samāropya yathārhe viṣṭare puraḥ |\nśrīpuṣṭisahitaṃ prāgvaddhomāntaṃ paripūjayet || 316 ||\n \nsūkṣmavastradukūlāni saratnābharaṇānyapi |\nsudhākastūrikarpūradivyagandhasamanvitam || 317 ||\n \nsarvāṃṅgadevadeveśaṃ mṛgasnehena lepayet |\npuṣpāpacayamālyādibhūṣitānāṃ viśeṣataḥ || 318 ||\n \nparasparaṃ vā śaktīnāṃ krīḍārthaṃ vāpyalaṃkṛtām |\ngaruḍārūḍhadevāya pārijātaharaṃ smaran || 319 ||\n \nprābhṛtānyapi puṣpāṇi devadevāya darśayet |\nidamasmāt samāyātaṃ ityuktvā deśikaḥ svayam || 320 ||\n \npuṣpāpacayakarmārthamevaṃ kṛtvā nivedya ca |\ntatra vā'nyatra vā sthāne karturicchānurūpataḥ || 321 ||\n \ntatastu devadeveśaṃ lakṣmīpuṣṭisamanvitam |\npūrvavadbhrāmayet grāme śeṣaṃ prāgvat samācaret || 322 ||\n \nsaptame divase prāpte prāsādaṃ saṃpraviśya ca |\ndeśikaḥ sādhakaiḥ sārdhaṃ praṇipatya jagadgurum || 323 ||\n \nvijñāpayettu devāya samyaguccasthayā girā |\nbhagavan puṇḍarīkākṣa śaraṇāgatavatsala || 324 ||\n \nasminnahani kartavyā jalakrīḍā tvayā vibho |\nśuddhaye sarvalokānāṃ devānāṃ prītayepi ca || 325 ||\n \nyātrā tadarthaṃ kartavyā madanugrahakāmyayā |\niti vijñāpya devāya praṇamya ca punaḥ punaḥ || 326 ||\n \nyānādau devamāropya lakṣmīpuṣṭisamanvitam |\nnītvā majjanaśālāṃ tu snānopakaraṇairyutām || 327 ||\n \ntadgatān sarvasaṃbhārān darśāyitvā vibhostataḥ |\ncandanādyaiḥ samālabhya devaṃ mālyairvibhūṣya ca || 328 ||\n \nvinivedya ca tāmbūlaṃ mukhavāsasamanvitam |\nsamāhūya ca tatrasthānājñāpya paricārakān || 329 ||\n \nprāpte'parāhvasamaye jalakrīḍā bhaviṣyati |\ntadarthāḥ sarvasaṃbhārāḥ sthāpitavyāstu maṇḍape || 330 ||\n \nityājñāpya tatastasmāddhānyāgāraṃ praviśya ca |\ndarśayitvā tu dhānyāni vibhosteṣāṃ samṛddhaye || 331 ||\n \nudyānādau samānīya vinivedya ca tatsthitān |\nupahārān yathāyogaṃ tata āsthānamaṇṭape || 332 ||\n \npūjayeddevadeveśaṃ śrīpuṣṭibhyāṃ samanvitam |\nsaviśeṣaṃ tato lakṣmīṃ puṣṭimantaḥ praveśayet || 333 ||\n \nprāgvaddinocitaṃ samyak kṛtvā paścāttu maṇṭape |\ndevadevaṃ samānīya samāropya ca viṣṭare || 334 ||\n \nardhyāt tāmbūlaparyantaṃ sarvaṃ prāgvannivedya ca |\nsnānārthaṃ śāṭikāṃ vāpi vinivedya jagatpateḥ || 335 ||\n \nmaṇḍapasyaikadeśe tu śālitaṇḍulanirmite |\nviṣṭare tu jaladroṇīṃ sauvarṇīṃ vāpi rājatīm || 336 ||\n \ntāmrajaṃ vā yathālābhaṃ catustridvikarāyatāḥ |\ntadardhavistṛtāmūrdhve mūle tatpādavistṛtām || 337 ||\n \nvṛttāyatāmadhobhāge praṇālena samanvitām |\nunmattakusumākārasadṛśāmathavā dvija || 338 ||\n \nbiṃbamānānurūpāṃ tāṃ sarvalakṣaṇasaṃyutām |\nniveśya tāṃ samāpūrya gālitena jalena tu || 339 ||\n \nkuṃkumakṣodayuktena candanenānvitena ca |\nkarpūracūrṇayuktena kusumairvāsitena ca || 340 ||\n \ntatpārśve devamānīya cārghyādyaiḥ paripūjya ca |\nbherīpaṭahavāditraśaṃkhaghopasamanvitam || 341 ||\n \nstutimaṃgalaghoṣaistu śrutighoṣasamanvitam |\nsūktena pauruṣeṇaiva vibhoḥ kṛtvāvagāhanam || 342 ||\n \nyāne devaṃ samāropya saha snānārdravāsasā |\nkuṃkumena samālipya āpādānmastakāvadhi || 343 ||\n \nbrāmayet prāṃkaṇaṃ vīdhīṃ prītaye varuṇasya ca |\njanānāmapi sarveṣāṃ pavitrīkaraṇāya ca || 344 ||\n \ntatkāle devadeveśaṃ bhaktyā paśyanti ye janāḥ |\nte sarve dhūtapāpmāno bhavanti nirupadravāḥ || 345 ||\n \ntatastu maṇḍape devaṃ viṣṭare viniveśya ca |\nsnānavastrādi sakalamācāryaḥ svayamāharet || 346 ||\n \ntato niśotsavāntaṃ ca sarvaṃ pūrvavadācaret |\naṣṭame divase prāpte ācarenmṛgayāṃ vibhoḥ || 347 ||\n \nprātarārabhya pūrvāhve devamiṣṭvā tu pūrvavat |\naśvaratnaṃ samānīya sarvālaṃkāraśobitam || 348 ||\n \nbahubhisturagaiḥ sārdhaṃ hastinaṃ vā tathāvidham |\nsvabhāvaṃ kṛtriṇaṃ vāpi tatrāropya jagatpatim || 349 ||\n \nmṛgayānuguṇaiḥ sarvairbhūṣaṇādyairvibhūṣitam |\nāropya yāne sauvarṇe śriyaṃ ca dharaṇīṃ tathā || 350 ||\n \ntābhyāṃ saha paribrāmya grāmādau pūrvavadvibhum |\nsainyaiśca vividhaiḥ sārdhaṃ bhaktādyaiśca tathaiva hi || 351 ||\n \ntato grāmasya bāhye tu krośamātrāntarīkṛte |\nudyāne vitate ramye vicitraiḥ pādapairdvija || 352 ||\n \nsarasībhirvicitrābhiḥ latābandaiśca puṣpitaiḥ |\nśobhite ca samānīya devaṃ tanmadhyasaṃsthite || 353 ||\n \nmaṇṭape tu vitānādyaiḥ sarvataḥ paribhūṣite |\nsauvarṇe viṣṭare ramye samāropya jagatpatim || 354 ||\n \nśrībhūmisahitaṃ paścācchītalairvyajanānilaiḥ |\ncandanādyaiḥ sugandhaiśca himatoyaisca śītalaiḥ || 355 ||\n \nsvedaśāntiṃ samāpādya viśeṣādrājarājavat |\ntato'rghyādibirabhyarcya daghyannaṃ vinivedayet || 356 ||\n \nmarīcicūrṇasaṃmiśraṃ jīrakādisanvitam |\ngulakhaṇḍayutaṃ śuddhaṃ pānakāni bahūni ca || 357 ||\n \nkadalīphalapūrvāṇi madhurāṇi phalānyapi |\nsarvaṃ tāmbūladānāntaṃ kramāt kṛtvā tataḥ param || 358 ||\n \nsnānapūrvaṃ samabhyarcya mahatā vibhavena tu |\nyathākrameṇa deveśaṃ lakṣmīpuṣṭisamanvitam || 359 ||\n \nnivedya ca pramūtānnamalaṃkṛtya viśeṣataḥ |\nturagādau samāropya astaṃ yāte divākare || 360 ||\n \ndīpānekaśatairyuktaṃ grāmaṃ nītvā pradakṣiṇam |\ndevaṃ gehe praveśyātha prāgvat kuryānniśotsavam || 361 ||\n \ntadrātrau tīrthabiṃbasya kuryāt kautukabandhanam |\nācāryo yajamānena sādhakaiśca samanvitaḥ || 362 ||\n \nprāsādaṃ saṃpraviśyātha praṇamya ca muhurmuhuḥ |\ndaṇḍavatpraṇipātena imaṃ mantramudīrayet || 363 ||\n \ntīrthayātrā tvayā deva śvaḥ kartavyā sureśvara |\ntatra pratisarārambhaṃ tvamanujñātumarhasi || 364 ||\n \niti vijñāpya devasya tīrthabiṃbaṃ samānayet |\ntadalābhe muniśreṣṭha nityasnapanakautukam || 365 ||\n \nalābhe tvasya biṃbasya balibiṃbaṃ tu vā dvija |\nmūlibaṃbasya purataḥ saṃsthāpyāvāhya pūjya ca || 366 ||\n \nprāsādābyantare kuryādvedikāṃ vrīhibhiḥ śubhām |\nhastamātronnatāyāmavistārāṃ pajhasannibhām || 367 ||\n \nvāsobhirveṣṭayitvā tāṃ caturaśrāyatāṃ tataḥ |\npālikāḥ sāṃkurā bāhye sthāpayet kakubhaṣṭake || 368 ||\n \ntadbahirghaṭikāstadvaccharāvāṃstadvahistathā |\ntadrdhve devamāropya ghṛtāropaṇamācaret || 369 ||\n \ndevasya purataḥ sthāpya pātraṃ lohavinirmitam |\nghṛtenāpūrya tat pātraṃ prāgvat saṃskṛtya deśikaḥ || 370 ||\n \nubhābhyāṃ caiva hastābhyāṃ dūrvāmādāya mūlataḥ |\nghṛte nimajya cāgrāṇi devapādeṣu secayet || 371 ||\n \ntatastu kaṇṭhapārśve tu tato devasya bhūrdhani |\npāṇiprakṣālanaṃ kuryādantarāntarayogataḥ || 372 ||\n \ndūrvābhedastathā prokto ghṛtāropaṇakarmaṇi |\nhastavyatyāsamārgeṇa ghṛtāropaṇamācaret || 373 ||\n \npāde sumaṃgalaṃ ce ti kaṭhe bhadramiti dvija |\nsuśobhanaṃ tu śirasi kramānmantraḥ pratiṣṭhitaḥ || 374 ||\n \nyadvā sarvasya mantrasya dvādaśākṣarasaṃjñitaḥ |\nakṣatasyārpaṇaṃ kṛtvā kuryāt kautukabandhanam || 375 ||\n \nūrṇāmayena sūtreṇa kṣaumasūtreṇa tena ca |\nprāgvidhānena tatpascāccāmarādyaiśca vījayet || 376 ||\n \ndarśayeddarpaṇaṃ chatramanyāni maṃgalānyapi |\nnivedya pāyasaṃ paścādvibhavānuguṇaṃ tataḥ || 377 ||\n \nśirasā śāyayitvā tu deveśaṃ śayanopari |\nguggulvagarudhūpaiśca dhūpayitvā samantataḥ || 378 ||\n \nanirvāṇaiḥ pradīpaistu rātriśeṣaṃ samāpayet |\nācāryaḥ prātaruthāya kṛtvā snānādikaṃ tataḥ || 379 ||\n \ndevamutsavabiṃbasthaṃ prāgvatpūjya vidhānataḥ |\npūrvāhve vātha madhyāhve kṛtvā pūrvaṃ rathotsavam || 380 ||\n \nkārayettīrthapūrvāhne atha madhyāhvapūrvavat |\ndevaṃ gehe samānīya svasthāne sanniveśayet || 381 ||\n \ndevopayuktamālyāni candanādīnyapi dvija |\npradadyāddeśikendrāya sopi taiḥ paribhūṣitaḥ || 382 ||\n \nkārayettīrthayātrāṃ cadeveśasya vidhānataḥ |\ntīrthabiṃbagataṃ devaṃ śayanāt pratibodhya ca || 383 ||\n \npūjayitvārghyagandhādyairānīyāsthānamaṇṭape |\npūjayitvārghyapādyādyairdhṛtāropaṃ tu pūrvavat || 384 ||\n \nkṛtvā puroditānāṃ tu snapanānāṃ caturthake |\nnavake snapanaṃ sthāṣya madyamadyamasaṃjñitat || 385 ||\n \npurataḥ sthaṇḍilaṃ kṛtvolūkhalaṃ tatra vinyaset |\nmusalāni caturdikṣu vinyasyolūkhalopari || 386 ||\n \nmusarolūkhale gṛhya dūrvākāṇḍāni bandhayet |\nnavavastreṇa saṃveṣṭya tatra cūrṇaṃ vinikṣipet || 387 ||\n \nsauvarṇarajanīcūrṇasaṃmiśraṃ gandhasaṃyutam |\ncaturbhirvaiṣṇavairviprairvaiṣṇavībhistu vā dvija || 388 ||\n \nkārayedavaghātaṃ tu gīyamānepi maṃgale |\nsthāpitasnapanādvipra prāgbhāge vā taduttare || 389 ||\n \ntaṇḍulaiḥ pīṭhikāṃ kṛtvā tatra kuṃbhaṃ niveśya ca |\nsasūtraṃ tatra nikṣiṣya cūrṇaṃ vastreṇa veṣṭya ca || 390 ||\n \nathavā pañca nava vā kalaśāṃścūrṇapūritān |\narcayitvā tu mūlena tataḥ saṃsnāpayedvibhum || 391 ||\n \ntailenābhyajya deveśaṃ samudvartya ca pūrvavat |\ntataḥ saṃsnāpya vidhinā ghṛtādyaṃ maṃgalāntimam || 392 ||\n \nsahasradhārayā snānaṃ kṛtvā saṃśuddhavāriṇā |\nadharottaravastrābhyāṃ navābhyāṃ paridhāpya ca || 393 ||\n \nsūkṣmābhyāṃ dhūpitābhyāṃ ca tato devaṃ samarcya ca |\narghyālabhanamālyādyairhemacūrṇādipūritam || 394 ||\n \nkumbhamādāya tenaiva cūrṇaiḥ samabhiṣecayet |\narghyādyaiḥ pūjayitvā tu biṃbaṃ tu parimṛjya ca || 395 ||\n \nbhukrāvaśiṣṭaṃ taccūrṇaṃ bhaktānāṃ mūrdhni dāpayet |\ngaṃgāsnānaphalaṃ cūrṇaṃ sarvapāpapraṇāśanam || 396 ||\n \nkrīḍayā vāpi taccūrṇaṃ śirasā dhārayennaraḥ |\ntasya dehagataṃ pāpaṃ tatkṣaṇādeva naśyati || 397 ||\n \ntato devaṃ samabhyarcya paramānnaṃ nivedya ca |\nmudgānnaṃ cāpi śuddhānnaṃ tadanyatra vidhānataḥ || 398 ||\n \nsarvaṃ dvijapradānāntaṃ kṛtvā deśikasattamaḥ |\nyātrāvasānāt prāgeva sarvaṃ coktaṃ samācaret || 399 ||\n \ntatastu rajanīpiṇḍaṃ prabūtaṃ kuṃkumānvitam |\nnivedya devadevāya dadyādvai deśikottamaḥ || 400 ||\n \nācāryebhyaḥ sādhakebhyastathā cānyebhya eva ca |\ntattatkarma niyuktebyaste'pi piṇḍena tena vai || 401 ||\n \nālabya sarvagātrāṇi tathā saṃhṛṣṭamānasāḥ |\nupatiṣṭantu deveśaṃ praṇāmaiḥ sapradakṣiṇaiḥ || 402 ||\n \nyātrāvāhanamānīya rathādyekatamaṃ tu yat |\ntatra devaṃ samāropya tato'nyasmiṃstu yānake || 403 ||\n \nāropya cakraṃ tārkṣyaṃ vā hanumantaṃ vibhīṣaṇam |\nchatracāmaraśaṅkhādisarvasādhanasaṃyutam || 404 ||\n \npradakṣiṇaṃ paribhrāmya sarveṣvāvaraṇeṣvapi |\ntīrthapārśve samāsādya biṃbaṃ pīṭhe niveśya ca || 405 ||\n \nprabhayā puṣpayā caiva vitānādyairalaṃkṛte |\npraṇāmaṃ daṇḍavat kṛtvā puṣpāṃjalipurassaram || 406 ||\n \ntataḥ saṃsthāpya deveśaṃ sādhakasyaiva mūrdhani |\nbhūṣitasya ca vastrādyaistīrthamāsādya tatra tu || 407 ||\n \nnābhidaghne jale sthitvā deśikendraḥ samāhitaḥ |\ntatrīrthe sarvatīrthāni samāvāhya dvijottama || 408 ||\n \nkṛtvā puṇyāhaghoṣaṃ ca arghyādyaiḥ saṃprapūjya ca |\nmuhūrte śobhane prāpte ravau madhyandinaṃ gate || 409 ||\n \nśaṃkhatūryādisaṃyuktaṃ devamādāya deśikaḥ |\nvāmahastatale kuryāt kṣmāmaṇḍalagataṃ tviva || 410 ||\n \nvidhṛyānmadhyabhāge tu pāṇinā dakṣiṇena tu |\njapan vai mūlamantraṃ tu nimajjet saha tena vai || 411 ||\n \ntārkṣyādimūrtibhiḥ sārdhamācāryaḥ sādhakaistathā |\nsvayaṃvyaktādike sthāne madhyāhne vā'parāhnake || 412 ||\n \nrajanyāṃ pūrvabhāge vā kuryādavabhṛthaṃ vibhoḥ |\nmuhūrtātikramaprāptadoṣastatra na vidyate || 413 ||\n \njaladroṇyādike pātre gandhatoyaiḥ supūrite |\nmuhūrte majjayeddevaṃ argyādyaiḥ saṃprapūjya ca || 414 ||\n \ntatkāle ye narāḥ snānaṃ kurvanti vimalāśayāḥ |\nvimuktakalmaṣāste vai prāpnuyuḥ paramāṃ gatim || 415 ||\n \ntatastīre samāropya viṣṭare hemanirmite |\nśāṭakadvitayaṃ datvā snānavastre visṛjya ca || 416 ||\n \ndeśikaḥ svayamādāya te vastre mūrghni dhārayet |\nardhyādyaistu samabhyarcya alaṃkṛtya biśeṣataḥ || 417 ||\n \nyāne devaṃ samāropya prāsādaṃ praviśet tataḥ |\nsusnātā dhautavasanāstatkāle gaṇikājanāḥ || 418 ||\n \njalenāpūritaṃ pātraṃ daupapātraṃ ca darpaṇam |\ndhārayantyo'grato vipra gaccheyurmaṃgalārthataḥ || 419 ||\n \nanudhārāpadenaiva prādakṣiṇyakrameṇa tu |\ndvitīyāvaraṇadvāraṃ samāsādyāthavā dvija || 420 ||\n \nprathamāvaraṇadvāramantaḥ kṛtvā tu maṇḍalam |\nsuvṛttaṃ gomayenaiva sudhācūrṇairalaṃkṛtam || 421 ||\n \nāśāsu dīpān saṃsthāpya pālikā vidiśāsu ca |\nsaṃpūrṇamaṃbhasā kuṃbhaṃ sragādyaiḥ paribhūṣitam || 422 ||\n \nādhārasyopari sthāpya madhye puṣpeṇa pūjya ca |\nsakṛt praṇavajaptena tato vai tajjalena tu || 423 ||\n \narcayeddevadeveśaṃ puṣpāṃjalipurassaram |\nprāsādadvāradeśe tu arghyādyaiḥ saṃprapūjya ca || 424 ||\n \ndevaṃ niveśya svasthāne mūlabiṃbe visarjayet |\npaścādutsavabiṃbaṃ tu snānādyaistu vidhānataḥ || 425 ||\n \npūrvavat pūjayedvipra paribhramaṇavarjitam |\ndaśame'hani saṃprāpte deśikendraḥ samāhitaḥ || 426 ||\n \nprātasnānādikaṃ kṛtvā vasanādyairvibhūṣitaḥ |\ndeśikaiḥ sādhakaiḥ sārdhaṃ yajamānena caiva hi || 427 ||\n \nprāsādaṃ saṃpraviśyātha praṇamya ca muhurmuhuḥ |\ndeveśasyāgrataḥ sthitvā vijñāpanamathācaret || 428 ||\n \nbhagavan puṇḍarīkākṣa śaraṇāgatavatsala |\ndhvajārthāṃkuramāramya utsavāvabhṛthāntimam || 429 ||\n \nyanmayānuṣṭitaṃ karma tava saṃprītaye vibho |\ntathā'nyairmadanujñātairdeśikaiścāpi yat kṛtam || 430 ||\n \nsādhakaiśca tathānyaiśca vividhaiḥ paricārakaiḥ |\ntattatsaṃpūraṇārthaṃ ca nyūnādhikyopaśāntaye || 431 ||\n \ntvāmadya vāsare yaṣṭuṃ catuḥsthānasthitaṃ vibho |\npravṛttāmanujānīhi madanugrahakāmyayā || 432 ||\n \niti vijñāpya devasya tatrānujñāmavāpya ca |\ndevamutsavabiṃbasthaṃ yānamāropya deśikaḥ || 433 ||\n \nāsthānamaṇṭapaṃ nītvā tatra vai darbhaviṣṭare |\ndevamāropya tatpaścāt vedādhyayanatatparān || 434 ||\n \nitihāsapurāṇajñān tathā maṃgalagāyakān |\nnartakāṃśca yathāyogaṃ vinodārthaṃ jagatpateḥ || 435 ||\n \ntattatsthāne samāveśya tato deśikasattamaḥ |\ntasmin vā maṇṭape nyasya vistārasyānurūpataḥ || 436 ||\n \nyāgagehoditaiḥ sarvairvitānādyairalaṃkṛte |\ntanmadhyadeśamāśritya kuryāccakrābjamaṇḍalam || 437 ||\n \nmātulaṃgasamākārairdvādaśāraiḥ pariṣkṛtam |\nsapīṭhadvāramārgādyaṃ pañcaraṃgapurānvitam || 438 ||\n \nathavā bhūṣitaṃ vipra pīṭhena sapureṇa tu |\npañcapuṣpojvalenaiva kevalena pureṇa vā || 439 ||\n \nyathākālodbhavai ramyaistattadvarṇasamanvitaiḥ |\nsvayaṃ bhagavatā proktaḥ pauṣkare tvasya vistaraḥ || 440 ||\n \nevaṃ sarvaṃ samāpādya sādhakaiścakrapaṃkajam |\nsaṃprāpya sādhakaiḥ sārdhaṃ deśiko devasannidhim || 441 ||\n \nvijñāpya devamānīya paścime maṇḍapasya tu |\nbhadrāsane tu sauvarṇe masūrakavarānvite || 442 ||\n \nśubhāstaraṇasaṃyukte prāṅamukhaṃ vivaniveśya ca |\nyāgapūrvoktamārgeṇa kalaśe cakrapaṃkaje || 443 ||\n \ngītaṃ nṛttaṃ ca vādyaṃ ca caturdigvedaghoṣitam |\nbiṃbe ca pūjanaṃ kuryāddeśikaḥ susamāhitaḥ || 444 ||\n \nsaviśeṣaṃ yathāvadvai dvijadānāvasānakam |\ntatkāle tu viśeṣeṇa guroḥ saṃmānamācaret || 445 ||\n \nvasanaiśca dukūlādyairdevasya prāṅniveditaiḥ |\nvividhaiḥ sragvaraiścāpi sugandhaiścandanādikaiḥ || 446 ||\n \nācāryopi samādāya dukūlādyamanuttamam |\nbaddhvā coṣṇīṣavat svasmin śirasi dvijasattama || 447 ||\n \nmālyādi ca yathāyogaṃ dhārayan praṇipatya ca |\nmuhurmuhurdevadevaṃ tato yāganiketanam || 448 ||\n \nsaṃprāpya tatra vaikuṇḍe homaṃ kṛtvā yathāpuram |\ngatvā devasamīpaṃ tu kṛtvā homasamarpaṇam || 449 ||\n \nsaṃvibhāgaṃ pitṝṇāṃ ca yathāvat pratipādya ca |\nkumudādīṃśca cakraṃ ca khageśaṃ gaṇanāyakam || 450 ||\n \nindrādilokapālānāṃ dāpayitvā baliṃ kramāt |\ntataścaikāyanīṃ śākhāṃ trayīṃ cātharvasaṃyutām || 451 ||\n \nitihāsaṃ purāṇaṃ ca vaiṣṇavaṃ stotramadbhutam |\ngītaṃ nṛttaṃ ca vādyaṃ ca śaṃkhabheryādikāṃstathā || 452 ||\n \nvandimaṃgalaśabdāṃśca tathā maṃgalagītakam |\nśrāvayitvā yathāyogaṃ darśayitvā vibhostataḥ || 453 ||\n \nkumbhasthaṃ maṇḍalasthaṃ ca devaṃ hṛdi visṛjya ca |\nviṣvaksenaṃ samabhyarcya prāgvanmaṇḍalamadhyataḥ || 454 ||\n \ntato devaṃ samāropya yānādau hemanirmite |\nsarvamaṃgalasaṃyuktaṃ sarvāṇyāvaraṇāni ca || 455 ||\n \nparibramya ca bāhyādi tvantarāvaraṇāntikam |\nprathamāvaraṇe vāpi dvitīyāvaraṇepi ca || 456 ||\n \nmaṇḍape devadeveśaṃ viṣṭare viniveśayet |\ntatkāle yajamānastu alaṃkṛtya tu deśikam || 457 ||\n \nvastrasrakcandanādyaiśca samāropya ca yānake |\nśaṃkhakāhalavāditrabherīpaṭahasaṃyutam || 458 ||\n \nchatradīpasamāyuktaṃ gāyakādisamanvitam |\ndeśikaṃ devavat smṛtvā svagṛhe saṃpraveśayet || 459 ||\n \nathānuyāgamācāryaḥ kuryādvandhusamanvitaḥ |\nastaṃgate dinakare devaṃ saṃpūjya vai kramāt || 460 ||\n \ngulakhaṃḍādisaṃyuktaṃ mudgānnaṃ tu nivedayet |\ntatastu bhagavadbhaktāḥ deśāntaranivāsinaḥ || 461 ||\n \ndevasyotsavasevārthaṃ ye narāḥ pūrvamāgatāḥ |\nteṣāṃ svadeśayānārthaṃ devānujñāpurassaram || 462 ||\n \nkṛtvā visarjanaṃ paścāt devaṃ yāganiketane |\nnītvā tatra samāveśya viṣṭare śubhasaṃstare || 463 ||\n \nkumbhapūrvaṃ krameṇaiva catuḥ sthānasthitaṃ vibhum |\nyathāvidhi samabhyarcya prabhūtānnasamanvitam || 464 ||\n \nutsavāntoditaṃ kṛtvā snapanaṃ cāpi kalpayet |\nyātrābiṃbe dvijaśreṣṭha biṃbe vā snapanārthataḥ || 465 ||\n \nevaṃ krameṇa saṃpūjya pradāpya vidhinā balim |\nkumbhamaṇḍalakuṇḍasthān mantreśān mantravittamaḥ || 466 ||\n \nvisarjayedyathāvaccayathoktavidhinā tataḥ |\nviṣvaksenaṃ yajet paścāddevamantaḥ praveśayet || 467 ||\n \narghyagandhādinābhyarcya mūlabiṃbe visarjayet |\ngrāme cāvāhitān vipra kumudādīn gaṇānvitān || 468 ||\n \nsantoṣya balidānena saviśeṣaṃ visarjayet |\ndhvajasthānaṃ samāsādya kumbhaṃ saṃsthāpya pūrvavat || 469 ||\n \npatatrīśaṃ samabhyarcya dhvajasthaṃ ca viśeṣataḥ |\nmahāhavirnivedyātha dhvajasthaṃ vihageśvaram || 470 ||\n \nvisarjayitvā svahṛdi kumbhasthe vā khageśvare |\ntato'varohayedvipra dhvajaṃ pūrvakrameṇa tu || 471 ||\n \nkumbhasthaṃ vihageśaṃ tu svasmin hṛdi visarjayet |\nyadvā garuḍagehaṃ tu gatvā kumbhasthavāriṇā || 472 ||\n \nsaṃprokṣya garuḍaṃ tatra kumbhasthaṃ tu visarjayet |\ndhvajadaṇḍaṃ dhvajapaṭaṃ tadyaṣṭiṃ tatprapāṃ tathā || 473 ||\n \nācāryaḥ svayamādadyād yāgopakaraṇānyapi |\nanyathā cenmahān doṣaḥ karturdeśādhipasya ca || 474 ||\n \nniṣphalaṃ syāt kṛtaṃ karma vihageśopi kupyati |\nyāgakarmaṇi paryāpte tadrātrau vā'parehani || 475 ||\n \nyajamāno guruṃ haimairbhūṣaṇaiḥ kaṭakādibhiḥ |\nvasanairgandhapuṣpādyaiḥ alaṃkṛtyābhipūjya ca || 476 ||\n \nuttamāṃ dakṣiṇāṃ dadyāt kharṇaniṣkaśatānvitām |\ntatodhikāṃ tu vā dadyāt vibhavasyānuguṇyataḥ || 477 ||\n \ntadardhaṃ madyamaṃ viddhi tatpādaṃ hyadhamaṃ bhavet |\nyathāvittānurūpaṃ tu yathāśraddhaṃ tu vā dadet || 478 ||\n \ntadardhaṃ ṛtvijāṃ dadyāt tadardhaṃ paricārake |\nanyān gāyakapūrvāṃstu yathāvittānusārataḥ || 479 ||\n \nyāgastu dakṣiṇāhīno niṣphalaḥ syānna saṃśayaḥ |\ntasmādvittānuguṇyena deyā cālpāpi dakṣiṇā || 480 ||\n \nevaṃ tu gaditaḥ samyak yātrākhyotsavavistaraḥ |\ntatra yo yo viśeṣastu taṃ tamākarṇayādhunā || 481 ||\n \ndeśike sādhake vāpi ekasminneva kalpite |\nsa eva sakalaṃ karma kuryāt pūrvoditaṃ kramāt || 482 ||\n \nbahuṣveteṣu klṛpteṣu tvekaḥ kuryādyathākramam |\ndhvajāṃkuraṃ dhvajāropaṃ utsavārthāṃkurārpaṇam || 483 ||\n \nutsavārambhadivasāt pūrvedyuḥ kautukakriyām |\nutsavārambhadivase adhivāsārthamīritam || 484 ||\n \ncatuḥ sthānārcanaṃ vipra tathā tīrthāṃkurārpaṇam |\ntadrātrāvapi yātrārthaṃ catuḥ sthānārcanakriyām || 485 ||\n \nyātrāpratisarābandhaṃ tathā cāvabhṛdhakriyām |\npuṣpayāgadine vāpi catuḥ sthānārcanaṃ tathā || 486 ||\n \nkumbhamaṇḍalakuṇḍasthamantrāṇāṃ ca visarjanam |\ndhvajāvarohaṇaṃ caiva prayatnānniyatavrataḥ || 487 ||\n \ntadanye deśikāḥ kuryuḥ sādhakā vā yathākramam |\nanyāni sarvakarmāṇi yathāyogaṃ samācaret || 488 ||\n \nkumbhasthasyārcanaṃ kecit kecidbiṃ basya pūjanam |\nagnau saṃtarpaṇaṃ kecit kecit snapanakautuke || 489 ||\n \nsnapanādyarcanaṃ kecit yathākālaṃ yathāvidhi |\nyadyekenaiva śakyaṃ syāccatuḥ sthānārcanaṃ dvija || 490 ||\n \nkartuṃ na kartṛbhedaḥ syāccatuḥsthānārcanāvidhau |\nekasmin pūjane vipra vartamānepi madhyataḥ || 491 ||\n \nkenacidvyādhinā karturaśāktiryadi saṃbhavet |\naṃgādaṃgāntarārambhe āsanādāsanasya hi || 492 ||\n \nśeṣamanyena kartavyaṃ jaṣtvā mūlaṃ sahastakam |\nanyathāsaṃbhavetsā cet karturanyastu pūjakaḥ || 493 ||\n \nbhūyaścādita ārabhya pūjanaṃ tu samācaret |\ndinoditena mārgeṇa kuryāccedanyathā dvija || 494 ||\n \nkartuḥ syānmānasī pīḍā pūjanaṃ cāpi niṣphalam |\nyadotsave niyuktaṃ tu nityasnapanakautukam || 495 ||\n \ntadekadaiva kurvīta rātrāvahani votsavam |\nyadā mahotsavavidhau balibiṃbaṃ prayujyate || 496 ||\n \nkālayorubhayoḥ kuryāt karturicchānurūpataḥ |\nyātrābiṃbe niyukte tu kuryāt kāladbaye sadā || 497 ||\n \nutsavaṃ mukhayakalpe tu anukalpe mahāmate |\ndivā vāpi rajanyāṃ vā kuryādyātrotsavaṃ dvija || 498 ||\n \nkumbhe vā viṣṭare cakre yadā kuryānmahotsavam |\ntadānīṃ mūlabiṃbe tu yātrā biṃboditāṃ kriyām || 499 ||\n \nsarvāmapi kramāt kṛtvā paribhramaṇavarjitam |\nkumbhe vā viṣṭare vāpi darbhamaṃjarije śubhe || 500 ||\n \ncakre vā devamāvāhya arghyādyaiḥ paripūjya ca |\nyānādike samāropya sarvasādhanasaṃyutam || 501 ||\n \ngrāmādau bhrāmayet prāgvat balidānasamanvitam |\ngrāmādi balidānoktakāle dadyāt baliṃ sadā || 502 ||\n \nkumudādi gaṇeśānāṃ pālikāvasathepi ca |\nutsave devadeveśaṃ sadā sarvatra pūjayet || 503 ||\n \nvastupuṣpādikairbhogaiḥ yathābhimatadiṅmukhaḥ |\nāsīno vā sthito bāpi sādhakastu yathāruci || 504 ||\n \nevaṃ tu bhramaṇaṃ kuryāt ekāhādyutsaveṣvapi |\nekāhe pūrvarātre vā yātrā biṃbādhivāsanam || 505 ||\n \ntīrthabiṃbādhivāsaṃ ca tathā karmadine tataḥ |\nprātargrāmaṃ paribhrāmya yātrābiṃbaṃ tu pūrvavat || 506 ||\n \ntatpaścādācaret prāgvat tīrthabiṃbādhivāsanam |\naparasmin dine kuryāt puṣpayāgaṃ na vā dvija || 507 ||\n \ntrivāsarepi pañcāhe saptāhe tūtsave dvija |\nāraṃbhāhāttu pūrvedyuḥ yātrā biṃbādhivāsanam || 508 ||\n \ntīrthāhāt pūrvarātrau tu tīrthabiṃbādivāsanam |\ntīrthāhādaparasmin vai puṣpayāgaṃ samācaret || 509 ||\n \nekāhāt saptarātrāntamusavānāṃ catuṣṭaye |\npuṣpāpacayalīlāṃ ca mṛgayāmapi nācaret || 510 ||\n \ndaśāhādiṣu sarveṣu navāhoditavartmanā |\nsarvaṃ kuryādyathāyogaṃ karturicchānurūpataḥ || 511 ||\n \nsvayaṃ vyakte vimānādau sthāne tu na samācaret |\nekāhāt saptarātrāntamutsavānāṃ catuṣṭayam || 512 ||\n \ntathā tatrānukalpoktamutsavaṃ na samācaret |\nsvayaṃ vyakte jalakrīḍā bhavennānyatra kalpayet || 513 ||\n \nekāhādyāstu sakalā utsavā vatsarīntimāḥ |\nbahuberavidhāne tu kartavyā dvijasattama || 514 ||\n \nekatripañcasaptāhanavāhadvādaśāhikāḥ |\nekaberavidhāne tu kartavyā nānyathā bhavet || 515 ||\n \ngrāme vā nagare vāpi pratilomānadhiṣṭhite |\naśūnye pattane vāpi rathyāsu susamācaret || 516 ||\n \nbalidānādikaṃ sarvaṃ anyathā ced dvijottama |\nantarāvaraṇeṣveva vibhoḥ kuryānmahotsavam || 517 ||\n \ndevasya yātrākarmārthaṃ praveśaśca vinirgamaḥ |\nbhavettadagradvāreṇa sarveṣvāvaraṇeṣvapi || 518 ||\n \npraveśanirgamaau syātāṃ grāmādyabhimukhena vā |\npradhānairnetarairdvāraiḥ kāryau veśavinirgamau || 519 ||\n \nnopadvaurairna śaubhaisca nopaśobhaiḥ kadācana |\nyadi kuryāt pramādena taddeśanṛpaterbhavet || 520 ||\n \npradhānasya viparyāsaḥ svasthānapracyutistathā |\ngrāmādāvapi viprendra prākārādipariṣkṛte || 521 ||\n \nyātrā karmaṇi devasya praveśaścāpi nirgamaḥ |\nupadvārairna kartavyaḥ kṛte yātrādi niṣphalam || 522 ||\n \ngrāmasyāpi vināśaḥ syāt tato deśādhipasya ca |\ncaturṣvapi pradhāneṣu viśeṣamavadhāraya || 523 ||\n \ndevāgārasya pūrvasyāṃ diśi grāmādikaṃ yadi |\npratyakdiksaṃsthitadvārā bhavettatroditadvayam || 524 ||\n \ngrāmādikaṃ bhavet pratyak yadā devagṛhasya tu |\nprāgdvāreṇa tadā syātāṃ praveśaśca vinirgabhaḥ || 525 ||\n \nyadā grāmādikaṃ klṛptaṃ prāsādasya tu dakṣiṇe |\ntadānīmuttaradvārā prāgdvārā vā puroditā || 526 ||\n \nyadā devagṛhasyodak grāmādyaṃ parikalpitam |\ntadānīṃ dakṣiṇadvārā pratyagdvāreṇa vā bhavet || 527 ||\n \npraveśādyaṃ dvayaṃ yadvā dakṣiṇottaradiksthite |\ngrāmādāvapi viprendra prākpratyakdvāradeśataḥ || 528 ||\n \npraveśanirgamau mukhyakalpe tu vihitau dvija |\nanukalpe tadanyābhyāṃ dvārābhyāṃ parikīrtitau || 529 ||\n \ndevāgārāṃgabhūte tu tasmāddūreṇa saṃsthite |\ngrāmādau debadevasya yātrāyāṃ veśanirgamau || 530 ||\n \nkathitau sannikṛṣṭetha vidhānamavadhāraya |\nprāsādapūrvadiksaṃsthe grāme prāgagravīdhiṣu || 531 ||\n \nmadhyavīthyagradeśena paścimaśthena vai vibhoḥ |\npraveśanirgamau syātāṃ etatpaścimasaṃsthite || 532 ||\n \nmadhyavīthyagradeśena pūrvadikasaṃsthitena ca |\ndakṣiṇottarasaṃsthe tu yathāyogaṃ samācaret || 533 ||\n \ngrāmādyaṃ na kṛtaṃ yatra kṛtā rathyāvṛtistadā |\nrathyāvaraṇadevānāṃ baliṃ datvā tu pūrvataḥ || 534 ||\n \npaścādgrāmoktadevānāṃ tatraiva ca baliṃ dadet |\nsarveṣāṃ ca kramādevaṃ devayātrāṃ dvirācaret || 535 ||\n \ngrāmamadhyoditaṃ kuryānmukhyadvārārthadeśataḥ |\nrathyāvṛtistu na kṛtā yadā grāmaḥ kṛtastadā || 536 ||\n \nyathyāvṛtyuktadevānāṃ na tatra pradadedbalim |\ntadarthī devayātrāpi na kartavyā mahāmate || 537 ||\n \nyadā tu vīthyāvaraṇaṃ grāmaścāpi na kalpitaḥ |\ntadā grāmoktadevānāṃ bahirāvaraṇe balim || 538 ||\n \ntaduktadevabalyante pradadyāttu dine dine |\ngrāmokta devayātrāṃ ca tathā tatra samācaret || 539 ||\n \ngrāmamadhye tu yat karma vihitaṃ tat samācaret |\nbaliṣīṭhe tadā sarvaṃ yathoktavidhinā dvija || 540 || |\nbāhyāvṛtyādau na tadā kuryāttat prathamāvṛtau |\ntadabhāve tu tat sarvaṃ prāsādadvārapūrvataḥ || 541 ||\n \nyadā grāmādike klṛptā devayātrotsavakriyā |\nrāṣṭrakṣobhādivighnena yadi kartuṃ na śakyate || 542 ||\n \nevameva tadāpi syāt devayātrotsavakramaḥ |\nbalidānodite kāle balidānaṃ samācaret || 543 ||\n \nkumudādigaṇeśānāṃ prathamāvaraṇepi ca |\npālikāvasathe cāpi maṇḍape yāganirmite || 544 ||\n \ngrāmādikepi viprendra nityaṃ sthānacatuṣṭaye |\nyadi rathyāvṛtiḥ klṛptā tatrāpi ca baliṃ dadet || 545 ||\n \ngrāmādye sagaṇānāṃ tu baliṃ dadyāddine dine |\nanyasthānacatuṣke tu kevalānāṃ baliṃ dadet || 546 ||\n \ngrāmādyaṃ pālikāvāsaṃ vinānyatra samācaret |\ndevaprāgādiyogena baliṃ sthānatrayepi ca || 547 ||\n \ngrāmādau notsavaṃ kuryādyojanāt parataḥ sthite |\nnadyādivyavadhānepi klṛpte vā yojanāvadheḥ || 548 ||\n \ngrāmādau utsavaṃ kuryāt svatantre vāṃga eva vā |\ndevatāntarayātrārthaṃ nirmiṃte nagarādike || 549 ||\n \nna kuryāddevadevasya vibhoryātrotsavakriyām |\nvibhoryātrotsavārthaṃ tu kalpite nagarādike || 550 ||\n \ndebatāntarayātrāṃ tu na kadācit samācaret |\ngrāmādyaṃgatayā klṛpte prāsāde tu mahamate || 551 ||\n \ntadaṃginaṃ tu grāmādyaṃ vinānyatra balikriyām |\nna kalpayeddevayātrāṃ tathaiva na samācaret || 552 ||\n \ndevatāntarakalyāṇe vartamāne kadācana |\ndevatāntarayātrārthaṃ toraṇāni kṛtānyapi || 553 ||\n \ndevadevasya yāgārthaṃ na sbīkuryāt kadācana |\nekasminnutsavenaiva dadyād grāmadvaye balim || 554 ||\n \nna kuryāddevayātrāṃ ca kṛtā cennipphalā bhavet |\ntathā dhvajadvayaṃ na syāt bhedachidrādidūṣite || 555 ||\n \npaṭasthe vihagendre tu kuryāt sandhānameva tu |\ntaccedaśakyaṃ tattyakatvā kṛtvānyaṃ prāgvadācaret || 556 ||\n \nanyathā tatparityāge doṣaḥ syādrājarāṣṭrayoḥ |\nevaṃ tu devadevasya utsavaṃ kalpayettu yaḥ || 557 ||\n \niha loke sukhaṃ bhuktvā ciraṃ bhogān yathepsitān |\ndehasanyāsakāle tu prāpnoti bhagavatpadam || 558 ||\n \nyātrāyāṃ vartamānāyāṃ anugacchanti ye vibhum |\npade pade kratuphalaṃ labhante te narottamāḥ || 559 ||\n \nye toṣayanti te kāle devadevaṃ jagatpatim |\nvividhairūpacāraistu chatracāmarapūrvakaiḥ || 560 ||\n \naihikāmupmikān bhogān prāpnotyabhibhatān sadā |\niti samyaṅmuniśreṣṭha kīrtito vatsarotsavaḥ || 561 ||\n \nevaṃ naimittikaṃ cānyaṃ kuryādekāhamutsavam |\ndhvajārohādipūrvoktayātrāṃgaparivarjitam || 562 ||\n \nvibhavānuguṇaṃ vipra viśeṣasnapanānvitam |\nmahatā haviṣā yuktaṃ yathāśraddhānurūpataḥ || 563 ||\n \ntasmin pradānanakṣatre patrapuṣpaphalānvite |\npañcaviṃśatikumbhāṃstu sthāpayitvābhiṣecayet || 564 ||\n \ncaitre māsi punarvasvoḥ vasantotsavamācaret |\ntasmiṃstu śukladvādaśyāṃ kuryāddamanakotsavam || 565 ||\n \npavitrārohavat kuryāt catusthānārcanādikam |\nbhūṣaṇānyuttamādīni kuryāddamanakaistathā || 566 ||\n \ntattu saṃkhyāvirahitaṃ yathāśobhānurūpataḥ |\npañcaviṃśatikumbhāṃstu sthāpayitvābhiṣecayet || 567 ||\n \neko ha vai nārāyaṇa iti prāvkalaśena tu |\ntasya dhyānāntasthasyeti dvitīyakalaśena tu || 568 ||\n \natha punareva nārāyaṇa iti tṛtīyakalaśena tu |\natha punareva nārāyaṇa iti caturthataḥ || 569 ||\n \nsahasraśīrṣā puruṣa iti pañcamakumbhataḥ |\npatiṃ viśvasyātmeśvaramiti vai ṣaṣṭhakumbhataḥ || 570 ||\n \nnārāyaṇa paraṃ brahna iti vai saptamena tu |\nyacca kiṃcijjagatyasmin iti hyaṣṭamakumbhataḥ || 571 ||\n \nanantamavyayaṃ kavimiti navamenābhiṣecayet |\nato niṣṭyā vitastyāṃ tu iti syāddaśamena vai || 572 ||\n \nsantataṃ sirābhistu lamityekādaśena tu |\ntasya madye mahānagniriti dvādaśamena vai || 573 ||\n \nsantāpayati svaṃ dehamiti trayodaśamena vai |\nnīlatoyadamadyasthā iti caturdaśamena vai || 574 ||\n \ntasyāśśikhāyā madhye iti pañcadaśamena vai |\nsarvasya vaśinaṃ devaṃ iti ṣoḍaśamena tu || 575 ||\n \nbahirāvaraṇasthaistu kalaśairabhiyecayet |\nbahirāvaraṇe nāsti iti prāksaṃsthitena tu || 576 ||\n \nyannābipajhādabhavaditi vahnigatena tu |\ndhṛtordhvapumḍraṃ parameti yāmyadikasaṃsthitena tu || 577 ||\n \ndakṣiṇe tu bhuje vipraḥ iti yātugatena vai |\nviṣṇunāktamaśrantīti vāruṇīdiksthitena tu || 578 ||\n \npuṃpradhāneśvaro viṣṇuriti vāyugatena vai |\nya imāṃ mahopaniṣadamiti somagatena tu || 579 ||\n \nomite prathamaṃ nāma itīśānagatena tu |\npuruṣohaṃ vai vāsudeva iti madhyagatena tu || 580 ||\n \nyadvā puruṣasūktīyairmantraiḥ ṣoḍaśabhiḥ kramāt |\nbahirāvaraṇasthaistu kalaśairamiṣicya ca || 581 ||\n \npūrvoktairbrahnasūktasthairmantrairdvidvikasaṃkhyayā |\nantarāvaraṇasthaistu saṃsnāpya kalaśaiḥ kramāt || 582 ||\n \navaśiṣṭaistribhiścānte madhyakuṃbhena secayet |\nrajanīcūrṇasaṃpūrṇān saṃsthāpya navakumbhakān || 583 ||\n \narghyādyairarcayitvā tu cakraraśmisamaprabhān |\nrajanīcūrṇanicayān dhyātvā tairamiṣecayet || 584 ||\n \nsarvavighnanirāsārthaṃ sarvasaṃpūraṇāya ca |\ndakṣiṇe tu bhuje vipra iti prāksaṃsthitena ca || 585 ||\n \nnicikidvā suṣaṇamiti vahnigatena tu |\nprate viṣṇo abja cakre iti yāmyagatena tu || 586 ||\n \nebhirvayamurukramasyeti yātugatena tu |\ndhṛtordhvapuṇḍraḥ kṛtacakreti paścimāśāgatena tu || 587 ||\n \npavitramityagniriti vāyugatena tu |\ncaraṇaṃ pavitraṃ vitatamiti somagatena tu || 588 ||\n \nlokasya dvāramarcimaditi rudragatena tu |\nmantrairetaistu cāṣṭābhiḥ anyaiḥ saudarśanaistathā || 589 ||\n \nsaṃsnāpya madhyakumbhena śuddhodairabhiṣicya ca |\nmahopaniṣadantasthaiḥ brahnasūktaiḥ puroditaiḥ || 590 ||\n \nmantraiścaturbhiḥ puṃsūktaiḥ mantraiḥ ṣoḍaśabhistathā |\nvāsudevadviṣaṭkārṇabrāhnaṇadvitayena tu || 591 ||\n \noṃkārādipavitrāntaiḥ catubhirvyāpakaistathā |\nsahasradhārayā devaṃ snāpayedvidhipūrvakam || 592 ||\n \nyadvā dviṣaṭkamantreṇa sarvaṃ snapanamācaret |\ntato'nyaiḥ sakalairbhogaiḥ prāgvadiṣṭvā krameṇa tu || 593 ||\n \nsarvaiḥ puroditairmantraiḥ dviṣaṭkārṇena vā dvija |\nhomaṃ kṛtvā viśeṣeṇa samidbhistrimadhuplutaiḥ || 594 ||\n \ntato damanakāropamācarettu yathāvidhi |\natrānuktaṃ tu sakalaṃ pavitrārohavadbhet || 595 ||\n \nmāghamāse punarvasvoścaitre vā dvitayepi vā |\nvaiśākhe śravaṇe ṛkṣe rohiṇyāṃ śravaṇe tathā || 596 ||\n \nārdrāyāṃ mārgaśīrṣākhye āṣāḍhe hastatārake |\nkārtike māsi rohiṇyāmanyeṣvevaṃvidheṣvapi || 597 ||\n \navatāradineṣvevaṃ kuryādekāhamutsavam |\ngrāme vā nagarādye vā sarveṣvāvaraṇeṣu vā || 598 ||\n \nśubhalīlāsamāyuktamācarettu paribhramam |\npakṣe pakṣe ca dvādaśyāṃ māsi māsi tathaiva ca || 599 ||\n \namāvāsyāṃ paurṇamāsyāṃ śravaṇe cottare dine |\nanyeṣvapi praśasteṣu vibhavecchānurūpataḥ || 600 ||\n \nyajamānādijanmarkṣe caitrādi viṣuvadvaye |\nayanadvitaye cāpi sūkṣmasthūle viśeṣataḥ || 601 ||\n \ntathā cāgrayaṇākhyaṃ tu vatsare vatsare dvayam |\nāṣāḍhe pūrvaphalgunyāṃ puṣye caiva viśeṣataḥ || 602 ||\n \nmāghamāse tu pañcamyāṃ saptamyāmathavā dvija |\nviśeṣayajanaṃ kuryādvibhavecchānurūpataḥ || 603 ||\n \nekādaśyāṃ mārgaśīrṣe pūrvapakṣe viśeṣataḥ |\nkuryādviśeṣayajanaṃ tta saṃśrāvayedvibhum || 604 ||\n \nsadāgamādikān sarvān vedān vai vedaghoṣaṇam |\nitihāsapurāṇaṃ ca tathā daivaṃ ca mānuṣam || 605 ||\n \nvedepavṛhnaṇaṃ tvanyat saṃskṛtaṃ prākṛtaṃ tu vā |\nbhāṣāntaragataṃ vāpi yathāśraddhānurūpataḥ || 606 ||\n \nevaṃ viśeṣayajanaṃ dvādaśyāṃ tu samācaret |\npāyasānnaṃ gulānnaṃ vā prabhūtaṃ vinivedayet || 607 ||\n \nsamāpte bhagavadvyāge pāraṇaṃ tu samācaret |\netattithidvayayutamuttamaṃ vratamīritam || 608 ||\n \nataḥ paraṃ syādvistāro vibhavecchānurūpataḥ |\ntadādipaurṇamāsyāntaṃ pañcamyantaṃ tu vā dvija || 609 ||\n \ndaśamyamāvāsyāntaṃ vā pañcamī daśamī tu vā |\nevaṃ triṃśaddināntaṃ tu vibhavānuguṇaṃ bhavet || 610 ||\n \nvaiśākhe ca viśākharkṣe viśeṣayajanaṃ bhavet |\nsahakāraphalaiḥ pavkaiḥ gulakṣīrādipācitaiḥ || 611 ||\n \nkārtike māsi kārtikyāṃ viśeṣārcanamācaret |\nghṛtatailamahādīpaiḥ prabhūtairdarśayet prabum || 612 ||\n \nśubhairanyairlājapūrvaiḥ śubhairbhakṣyādibhiḥ saha |\nphalapuppādikaiḥ pūtaiḥ tattatkāle samarcayet || 613 ||\n \npauṣe māsi ca puṣye tu viśeṣasnapanānvitam |\nkārtike māsi viprendra śuklaikādaśikā tu yā || 614 ||\n \ntasyāmupoṣya rātryāṃ tu jāgareṇa jagatpatim |\ntatkālocitarāgotthaiḥ toṣayitvā tu gītakaiḥ || 615 ||\n \nbrāhne muhūrte saṃprāpte viśeṣeṇa yajedvibhum |\nsaṃśrāvayedgītakāni stotrāṇi vividhāḥ kathā || 616 ||\n \nhomāvasānaṃ sarvaṃ tu saviśeṣaṃ samācaret |\ntatkāle ye ca gāyanti tacca śrṛṇvanti ye janāḥ || 617 ||\n \nteṣāṃ puṇyaphalāvāptiṃ kaḥ śaknotyabhivarṇitum |\nācāryāḥ sādhakā vāpi kurvīrannevamutsavam || 618 ||\n \nācāryāsteṣu soṣṇīṣā bhaveyussottarīyakāḥ |\nakaṃcukāḥ sadā vipra sādhakāḥ syuḥ sakañcukāḥ || 619 ||\n"
}