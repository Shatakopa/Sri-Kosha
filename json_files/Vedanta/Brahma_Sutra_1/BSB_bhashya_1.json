{
    "metadata": {
        "scripture_name": "Brahma Sutras with Commentaries",
        "slug": "brahma-sutras",
        "author": "Rāmānujācārya",
        "category": "Vedanta",
        "description": "Brahma Sutras with Śrībhāṣya, Vedāntadīpa, and Vedāntasāra commentaries by Rāmānujācārya.",
        "language": "Sanskrit",
        "total_chapters": 4,
        "total_verses": 35
    },
    "content": {
        "title": "Brahma Sutras with Commentaries",
        "sections": [
            {
                "title": "Pada 1",
                "number": 1,
                "verses": [
                    {
                        "verse_number": 1,
                        "original_text": "Adhikarana 1.1.1 जिज्ञासाधिकरणम्\nअथातो ब्रह्मजिज्ञासा ॥1.1.1॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.1 जिज्ञासाधिकरणम्\nअखिलभुवनजन्मस्थेमभङ्गादिलीले विनतविविधभूतव्रातरक्षैकदीक्षे ।\nश्रुतिशिरसि विदीप्ते ब्रह्मणि श्रीनिवासे भवतु मम परस्मिन् शेमुषी भक्त्तिरूपा ॥ 1 ॥\nपाराशर्यवचस्सुधामुपनिषद्दुग्धाब्धिमध्योद्धृताम् संसाराग्निविदीपनव्यपगतप्राणात्मसञ्जीविनीम् ।\nपूर्वाचार्यसुरक्षितां बहुमतिव्याघातदूरस्थिता-मानीतान्तु निजाक्षरैस्सुमनसो भौमाः पिबन्त्वन्वहम् ॥\nभगवद्वोधायनकृतां विस्तीर्णां ब्रह्मसूत्रवृत्तिं पूर्वाचायर्ास्संचिक्षिषुस्तन्मतानुसारेण सूत्राक्षराणि व्याख्यास्यन्ते । अतश्शब्दो वृत्तस्य हेतुभावे । अधीतसाङ्गसशिरस्कवेदस्याधिगताल्पास्थिरफलकेवलकर्मज्ञानतया सञ्जातमोक्षा-भिलाषस्याऽनन्तास्थिरफलब्रह्मजिज्ञासा ह्यनन्तरभाविनी । ब्रह्मणो जिज्ञासा - ब्रह्मजिज्ञासा, ब्रह्मण इति कर्माणि षष्ठी \"कर्त्तृकर्मणोः कृती\"ति विशेषविधानात् । यद्यपि सम्बन्धसामान्यपरिग्रहेपि जिज्ञासायाः कर्मापेक्षतवेन कर्मार्थत्वसिद्धिः, तथाप्याक्षेपतः प्राप्तादाभिधानिकस्यैव ग्राह्यत्वात्कर्मणि षष्ठी गृह्यते । न च \"प्रतिपदविधाना षष्ठी न समस्यत\" इति कर्मणि षष्ठयाः समासनिषेधः शङ्कनीयाः \"कृद्योगा च षष्ठी समस्यत\" इति प्रतिप्रसव-सद्भावात् । ब्रह्मशब्देन च स्वभावतो निरस्तनिखिलदोषोऽनवधिकातिशयासङ्खयेयकल्याण-गुणगणः पुरुषो-त्तमोऽभिधीयते । सर्वत्र बृहत्त्वगुणयोगेन हि ब्रह्मशब्दः, बृहत्त्वं च स्वरूपेण गुणैश्च यत्रान-वधिकातिशयं सोस्य मुख्योर्थः । स च सर्वेश्वर एव, अतो ब्रह्मशब्दस्तत्रैव मुख्यवृत्तः । तस्मादन्यत्र तद्गुण-लेशयोगादौपचारिकः, अनेकार्थकल्पनायोगात्, भगवच्छब्दवत् । तापत्रयातुरैरमृतत्वाय स एव जिज्ञास्यः । अतस्सर्वेश्वर एव जिज्ञा-साकर्मभूतं ब्रह्म । ज्ञातुमिच्छा - जिज्ञासा इच्छाया इष्यमाणप्रधानत्वादिष्यमाणं ज्ञानमिह विधीयते । मीमांसा-पूर्वभागज्ञातस्य कर्मणोऽल्पास्थिरफलत्वादुपरितनभागावसेयस्य ब्रह्मज्ञान-स्यानन्ताक्षयफलत्वाच्च, पूर्ववृत्ता-त्कर्मज्ञानादनन्तरं तत एव हेतोर्ब्रह्म ज्ञातव्यमित्युक्त्तंभवति । तदाह वृत्तिकारः- \"वृत्तात्कर्माधिगमादनन्तरं ब्रह्मविविदिषा\" इति । वक्ष्यति च कर्मब्रह्ममीमांसयोरैकशास्त्र्यं \"संहितमेतच्छारीरकं जैमिनीयेन षोडशलक्ष-णेनेति शास्त्रैकत्वसिद्धिः\"रिति, अतः प्रतिपिपादयिषितार्थभेदेन षट्कभेदवदध्यायभेदवच्च पूर्वोत्तरमीमांसयोर्भेदः। मीमांसाशास्त्रम् - \"अथातो धर्मजिज्ञासा\" इत्यारभ्य \"अनावृत्तिश्शब्दादनावृत्तिश्शब्दात् \"इत्येवमन्तं सङ्गति-विशेषेण विशिष्टक्रमम्। तथाहि- प्रथमं तावत् \"स्वाध्यायोऽध्येतव्य\" इत्यध्ययनेनैव स्वाध्याय तच्चाध्ययनं किं रूपं ? कथं च कर्त्तव्यम् ? इत्यपेक्षायाम् \"अष्टवर्षं ब्राह्मणमुपनीयत तमध्यापयेत्\" इत्यनेन  \"श्रावण्यां प्रौष्ठपद्यां वा उपाकृत्य यथाविधि । युक्त्तश्छन्दांस्यधीयीत मासान्विप्रोर्द्धपञ्चमान्।।\"\nइत्यादिव्रतनियमविशेषोपदेशैश्चपेक्षितानि विधीयन्ते । एवं सत्सन्तानप्रसूतसदाचारनिष्ठात्मगुणोपेतवेद-विदाचार्योपनीतस्य व्रतनियमविशेषयुक्त्तस्याचार्योच्चारणानूच्चारणरूपमक्षरराशिग्रहणफलमध्ययनमित्यवगम्ते । अध्ययनञ्च स्वाध्यायसंस्कारः \"स्वाध्यायोऽध्येतव्य\" इति स्वाध्यायस्य कमर्त्वावगमात्। संस्कारो हि नाम कार्यान्तरयोग्यताकरणम्। संस्कार्यत्वञ्च स्वाध्यायस्य युक्त्तम्, धर्मार्थकाममोक्षरूपपुरुषार्थचतुष्टयतत्साधनावबोधित्वात्। जापादिना स्वरूपेणापि तत्साधनत्वाच्च । एवमध्ययनविधिर्मन्त्रवन्नियमवदक्षरराशिग्रहणमात्रे पर्यवस्यति । अध्ययनगृहीतस्य स्वाध्यायस्य स्वभावत एव प्रयोजनवदर्थावबोधित्वदर्शनात्। गृहीतात्स्वाध्यायादवगम्य-मानात् प्रयोजनवतोऽर्थानापाततो दृष्ट्वा तत्स्वरूपप्रकारविशेषनिर्णयफलवेदवाक्यविचाररूपमीमांसाश्रवणे-ऽधीतवेदः पुरुषः स्वयमेव प्रवर्त्तते । तत्र कर्मविधिस्वरूपे निरूपिते कर्मणामल्पास्थिरघलत्वं दृष्ट्वा अध्ययन-गृहीतस्वाध्यायोपनिषद्वाक्येषु चामृतत्वरूपानन्तस्थिरफलापातप्रतीतेस्तन्निर्णयफलवेदान्तविचाररूपशा-रीरकमीमांसायामधिकरोति । तथा च वेदान्तवाक्यानि केवलकमर्फलस्य क्षयित्वं ब्रह्मज्ञानस्य चाक्षयफलत्वं दर्शयन्ति \"तद्यथेह कर्मचितो लोकः क्षीयते, एवमेवात्र पुण्यचितो लोकः क्षीयते\" \"अन्तवदेवास्य तद्भवति\" \"नह्यध्रुवैः प्राप्यते\" \"प्लवा ह्येते अदृढा यज्ञरूपाः\" \"परीक्ष्य लोकान् कर्मचितान् ब्राह्मणो निर्वेदमायात् नास्त्यकृतः कृतेन तद्विज्ञानार्थं स गुरुमेवाभिगच्छेत् समित्पाणिश्श्रोत्रियं ब्रह्मनिष्ठं तस्मै स विद्वानुपसन्नाय सम्यक् प्रशांतचिताय शमान्विताय येनाक्षरं पुरुषं वेद सत्यं प्रोवाच तां तत्त्वतो ब्रह्मविद्या\"मिति । प्रोवाच-प्रब्रूयादित्यर्थः । \"ब्रह्मविदाप्नोति परम्\" \"न पुनमृत्यवे तदेकं पश्यति\" \"न पश्यो मृत्युं पश्यति\" \"स स्वराड् भवति\" \"तमेवं विद्वानमृत इह भवति नान्यःपन्थाअयनायविद्यते\" \"पृथगात्मानं प्ररितारं च मत्वा जुष्ट-स्ततस्तेनामृतत्वमेति\" इत्यादीनि । ननु च साङ्गवेदाध्ययनादेव कमर्णां स्वर्गादि फलत्वम्, स्वर्गादीनां च क्षयित्वं ब्रह्मोपासनस्यामृतत्वफलत्वञ्च ज्ञायत एव । अनन्तरं मुमुक्षुर्ब्रह्मजिज्ञासायामेव प्रवर्त्तताम्; किमर्था धर्मविचारापेक्षा ? एवं तर्हि शारीरकमीमांसायामपि न प्रवर्त्तताम् साङ्गाध्ययनादेव कृत्स्नस्य ज्ञातत्वात्। सत्यम् आपातप्रतीतिर्विद्यत एव, तथापि न्यायानुगृहीतस्य वाक्यस्यार्थनिश्चायकतादापातप्रतीतोप्यर्थः संशयविपर्ययौ नातिवर्त्तते; अतस्तन्निर्णयाय वेदान्तवाक्यविचारः कर्त्तव्य इति चेत्; तथैव धर्मविचारोपि कर्त्तव्य इति पश्यतु भवान्। ननु च ब्रह्मजिज्ञासा यदेव नियमेनापेक्षते, तदेव पूर्ववृत्तं वक्त्तव्यम्। न धर्मविचारापेक्षा ब्रह्मजि-ज्ञासायाः, अधीतवेदान्तस्यानधिगतकर्मणोपि वेदान्तवाक्यार्थविचारोपपत्तेः । कर्माङ्गाश्रयाण्युद्गीथाद्युपा-सनान्यत्रैव चिन्त्यन्ते, तदनधिगतकर्मणो न शक्यं कर्त्तुमिति चेत्, अनभिज्ञो भवान् शारीरकशास्त्रविज्ञानस्य । अस्मिन् शास्त्रे अनाद्यविद्याकृतविविधभेददर्शननिमित्तजन्मजरामरणादिसांसारिकदुःखसागरनिमग्नस्य निखिलदुःखमूलमिथ्याज्ञाननिर्वहणायात्मैकत्वविज्ञानं प्रतिपिपादयिषितम्। अस्य हि भेदावलम्बिकर्मज्ञानं क्वोपयुज्यते? प्रत्युत विरुद्धमेव । उद्गीथादिविचारस्तु कर्मशेषभूत एव ज्ञानरूपत्वाविशेषादिहैव क्रियते, स तु न साक्षात्सङ्गतः, अतो यत्प्रधानं शास्त्रं तदपेक्षितमेव पूर्ववृत्तं किमपि वक्त्तव्यम्। बाढम्; तदपेक्षितं च कर्मविज्ञानमेव, कमर्समुच्चिताज्ज्ञानादपवर्गश्रुतेः । वक्ष्यति च \"सर्वापेक्षा च यज्ञादिश्रुतेरश्वत्\" इति । अपेक्षिते च कर्मण्यज्ञाते केन समुच्चयः केन नेति विभागो न शक्यते ज्ञातुम्, अतस्तदेव पूर्ववृत्तम्। नैतद्युक्त्तम्, सकल-विशेषप्रत्यनीकचिन्मात्रब्रह्मविज्ञानादेवाविद्यानिवृत्तेः; अविद्यानिवृत्तिरेव हि मोक्षः । वर्णाश्रमविशेषसाध्य-साधनेतिकर्त्तव्यताद्यनन्तविकल्पास्पदं कर्म सकलभेददर्शननिवृत्तिरूपाज्ञाननिवृत्तेः कथमिव साधनं भवेत् ? श्रुतयश्च कर्मणामनित्यफलत्वेन मोक्षविरोधित्वं, ज्ञानस्यैव मोक्षसाधनत्वं च दर्शयन्ति \"अन्तव देवास्य तद्भवति\" \"तद्यथेह कर्मचितो लोकः क्षीयते । एवमेवामुत्र पुण्यचितो लोकः क्षीयते\" \"ब्रह्मविदाप्नोति परम्\" \"ब्रह्म वेद ब्रह्मैव भवति\" \"तमेव विदित्वातिमृत्युमेति\" इत्याद्याः ।\nयदपि चेदमुक्त्तम्, यज्ञादिकर्मापेक्षा विद्येति, तद्वस्तुविरोधाच्छ्रुत्यक्षरपर्यालोचनया चान्तः करण-नैर्मल्यद्वारेण विविदिषोत्पत्तावुपयुज्यते; न फलोत्पत्तौ, \"विविदिषन्तीति श्रवणात् विविदिषायां जातायां ज्ञानोत्पत्तौ शमादीनामेवान्तरङ्गोपायतां श्रुतिरेवाह । \"शान्तो दान्त उपरतस्तितिक्षुः समाहितो भूत्वात्मन्ये-वात्मानं पश्येत्\" इति । तदेवं जन्मान्तरशतानुष्ठितानभिसंहितफलविशेष कर्ममृदितकषायस्य विविदिषोत्पत्तौ सत्याम् \"सदेव सोम्येदमग्र आसीत् एकमेवाद्वितीयम्\" \"सत्यं ज्ञानमनन्तं ब्रह्म निष्कलं निष्क्रियं शान्तम्\" \"अयमात्मा ब्रह्म\" \"तत्त्वमसि\" इत्यादिवाक्यज्न्यज्ञानादविद्या निवर्त्तते । वाक्यार्थज्ञानोपयोगीनि च श्रवणमनननिदिध्यासनानि । श्रवणं नाम-वेदान्तवाक्यानि आत्मैकत्वविद्याप्रतिपादकनीति तत्त्वदर्शिन आचार्यान्न्याययुक्त्ताथर्ग्रहणम्। एव-माचार्योपदिष्टस्यार्थस्य स्वात्मन्येवमेव युक्त्तमिति हेतुतः प्रतिष्ठापनं मननम्। एतद्विरोध्यनादि भेदवासनानिर-सनायास्यैवार्थस्यानवरतभावना निदिध्यासनम्। श्रवणादिभिर्निरस्तसमस्तभेदवासनस्य वाक्यार्थज्ञानमविद्यां निवर्त्तयतीत्येवं रूपस्य श्रवणस्यावश्यापेक्षितमेव पूवर्वृत्तं वक्त्तव्यम्। तच्च नित्यानित्यवस्तुविवेकः, शमदमा-दिसाधनसम्पत्, इहामुत्र फलभोगविरागः, मुमुक्षत्वं चेत्येतत्साधनचतुष्टयम्। अनेन विना जिज्ञासानुपपत्तेः, अथर्स्वभावादेवेदमेव पूर्ववृत्तमिति ज्ञायते ।\nएतदुक्त्तं भवति-ब्रह्मस्वरूपाच्छादिकाविद्यामूलमपारमार्थिकं भेददर्शनमेव बन्धमूलम्। बन्धश्चापार-मार्थिकः स च समूलोऽपारमार्थिकत्वादेव ज्ञानेनैव निवर्त्त्यते । निवर्त्तकं च ज्ञानं तत्त्वमस्यादिवाक्यजन्यम्। तस्यैतस्य वाक्यजन्यस्य ज्ञानस्य स्वरूपोत्पत्तौ कार्ये वा कर्मणो नोपयोगः, विविदिषायाबेव तु कर्मणामु-पयोगः । स च पापमूलरजस्तमोनिबर्हणद्वारेण सत्त्वविवृद्धया भवतीतीमुपयोगमभिप्रेत्य \"ब्राह्मणा विविदि-षन्ति\" इत्युक्त्तमिति । अतः कर्मज्ञानस्यानुपयोगादुक्त्तमेव साधनचतुष्टयं पूर्ववृत्तमिति वक्त्तव्यम्।\nलघुसिद्धान्तः - अत्रोच्यते-यदुक्त्तमविद्यानिवृत्तिरेव मोक्षः, सा च ब्रह्मविज्ञानादेव भवति, इति । तदभ्युपगम्यते । अविद्यानिवृत्तये वेदान्तवाक्यैर्विधित्सितं ज्ञानं किंरूपमिति विवेचनीयम्-किं वाक्याद्वा-क्यार्थज्ञानमात्रम्, उत तन्मूलमुपासनात्मकं ज्ञानम्? इति । न तावद्वाक्यजन्यं ज्ञानम्, तस्य विधानमन्त-रेणापि वाक्यादेव सिद्धेः, तावन्मात्रेणाविद्यानिवृत्त्यनुपलब्धेश्च । न च वाच्यम्-भेदवासनायामनिरस्तायां वाक्यमविद्यानिवर्त्तकं ज्ञानं न जनयति, जातेपि सर्वस्य सहसैव भेदज्ञानानिवृत्तिर्न दोषाय; चन्द्रैकत्वे ज्ञातेपि द्विचन्द्रज्ञानानिवृत्तिवत्। अनिवृत्तमपि छिन्नमूलत्वेन न बन्धाय भवति, इति । सत्यां सामग्रयां ज्ञानानुत्पत्त्य-नुपपत्तेः, सत्यामपि विपरीतवासनायामाप्तोपदेशलिङ्गादिभिर्बाधकज्ञानोत्पत्तिदर्शनात्। सत्यपि वाक्यार्थज्ञाने अनादिवासनया मात्रया भेदज्ञानमनुवर्त्तत इति भवता न शक्यते वक्त्तुम्; भेदज्ञानसामग्रया अपि वासनाया मिथ्यारूपत्वेन ज्ञानोत्पत्त्यैव निवृत्तत्वात्, ज्ञानोत्पत्तावपि मिथ्यारूपायास्तस्या अनिवृत्तौ निवर्त्तकान्त-राभावात् कदाचिदपि नास्यावासनाया निवृत्तिः । वासनाकार्यं भेदज्ञानं छिन्नमूलमथ चानुवर्त्तत इति बालिश-भाषितम्। द्विचन्द्रज्ञानादौ तु बाधकसन्निधावपि मिथ्याज्ञानहेतोः परमार्थतिमिरादिदोषस्य ज्ञानबाध्यत्वा-भावेनाविनष्टत्वात् मिथ्याज्ञानानिवृत्तिरविरुद्धा । प्रबलप्रमाणबाधितत्वेन भयादिकार्यं तु निवर्त्तते । अपि च भेदवासनानिरसनद्वारेण ज्ञानोत्पत्तिमभ्युपगच्छतां कदाचिदपि ज्ञानोत्पत्तिर्न सेत्स्यति; भेदवासनाया अना-दिकालोपचितत्वेनापरिमितत्वात्, तद्विरोधिभावनायाश्चाल्पत्वादनया तन्निरासानुपपत्तेः । अतो वाक्यार्थ-ज्ञानदन्यदेव ध्यानोपासनादिशब्दवाच्यं ज्ञानं वेदान्तवाक्यैर्विधित्सितम्। तथा च श्रुतयः \"विज्ञाय प्रज्ञां कुर्वीत\" \"अनुविद्य विजानाति\" \"ओमित्येवात्मानं ध्यायथ\" \"निचाय्य तं मृत्युमुखात्प्रमुच्यते\" \"आत्मानमेव लोक-मुपासीत\" \"आत्मा वा अरे द्रष्टव्यः श्रोतव्यो मन्तव्यो निदिध्यासितव्यः\" \"सोऽन्वेष्टव्यः स विजिज्ञासितव्यः\" इत्येवमाद्याः । अत्र निदिध्यासितव्यः इत्यादिनैकार्थ्यात् \"अनुविद्य विजानाति\" \"विज्ञाय प्रज्ञां कुर्वीत\" इत्येव-मादिभिर्वाक्यार्थज्ञानस्य ध्यानोपकारकत्वात् \"अनुविद्य\" \"विज्ञाय\" इत्यनूद्य \"प्रज्ञांकुर्वीत\" \"विजानाती\"ति ध्यानं विधीयते । श्रोतव्य इति चानुवादः- स्वाध्यायस्यार्थपरत्वेनाधीतवेदः पुरुषः प्रयोजनवदर्थावबोधित्व-दर्शनात्तन्निर्णयाय स्वयमेव श्रवणे प्रवर्त्तेते-इति श्रवणस्य प्राप्तत्वात्। श्रवणप्रतिष्ठार्थत्वान्मननस्य \"मन्तव्य\" इति चानुवादः, तस्माद्धयनमेव विधीयते । वक्ष्यति च \"आवृत्तिरसकृदुपदेशात्\" इति । तदिदमपवर्गोपायतया विधित्सितं वेदनमुपासनमित्यवगम्यते, विद्युपास्योर्व्यतिकरेणोपक्रमोपसंहारदर्शनात्\"मनो ब्रह्मेत्युपासीत\" इत्यत्र \"भाति च तपति च कीर्त्या यशसा ब्रह्मवर्च्चसेन य एवं वेद\" \"न स वेद अकृत्स्नो ह्येष आत्मेत्येवोपासीत\" \"यस्तद्वेद यत्स वेद स मयैतदुक्त्तः\"\nइत्यत्र-\"अनु म एतां भगवो देवतां शाधि यां देवतामुपास्से\" इति । ध्यानं च तैलधारावदविच्छिन्नस्मृतिसन्तानरूपम् । \"ध्रुवास्मृतिः । स्मृतिलम्भे सर्वग्रन्थीनां विप्रमोक्षः\" इति ध्रुवायाः स्मृतेरवपवर्गोपायत्वश्रवणात्। सा च स्मृतिदर्शनसमानाकारा \"भिद्यते हृदयग्रन्थिश्छिद्यन्ते सर्वसंशयाः। क्षीयन्ते चास्य कर्माणि तस्मिन् दृष्टे परावरे\" इत्यनेनैकार्थ्यात्। एवं च सति \"आत्मा वा अरे द्रष्टव्य इत्यनेन निदिध्यासनस्य दर्शनसमानाकारता विधीयते ।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.1 जिज्ञासाधिकरणम्\nश्रीः\nयो नित्यमच्युतपदांबुजयुग्मरुक्मव्यामोहतस्तदितराणि तृणाय मेने।\nअस्मद्गुरोर्भगवतोऽस्य दयैकसिन्धोः रामानुजस्य चरणौ शरणं प्रपद्ये॥\nवेदान्तदीपः\nश्रियःकान्तोऽनन्तो वरगुणगणैकास्पदवपुः हताशेषावद्यः परमखपदो वाङ्मनसयोः।\nअभूमिर्भूमिर्यो नतजनदृशामादिपुरुषो मनस्तत्पादाब्जे परिचरणसक्तं भवतु मे॥\nप्रणम्य शिरसाऽऽचार्यांस्तदादिष्टेन वर्त्मना। ब्रह्मसूत्रपदान्तस्थवेदान्तार्थः प्रकाश्यते॥\nअत्रेयमेव हि वेदविदां प्रक्रिया - अचिद्वस्तुनः स्वरूपतः स्वभावताश्चात्यन्तविलक्षणः तदात्मभूतः चेतनः प्रत्यगात्मा। तस्माद् बद्धात् मुक्तात् नित्याच्च निखिलहेयप्रत्यनीकतया, कल्याणगुणैकतानतया च, सर्वावस्थचिदचिद्व्यापकतया, धारकतया, नियन्तृतया, शेषितया चात्यन्तविलक्षणः परमात्मा। यथोक्तं भगवता -  \"द्वाविमौ पुरुषौ लोके क्षरश्चाक्षर एव च। क्षरः सर्वाणि भूतानि कूटस्थोऽक्षर उच्यते॥ उत्तमः पुरुषस्त्वन्यः परमात्मेत्युदाहृतः। यो लोकत्रयमाविश्य बिभर्त्यव्यय ईश्वरः॥ यस्मात् क्षरमतीतोऽहमक्षरादपि चोत्तमः। अतोऽस्मि लोके वेदे च प्रथितः पुरुषोत्तमः॥\" इति॥\nश्रुतिश्च - \"प्रधानक्षेत्रज्ञपतिर्गुणेशः\", \"पतिं विश्वस्यात्मेश्वरम्\", \"अन्तर्बहिश्च तत्सर्वं व्याप्य नारायणः स्थितः\" इत्यादिका। कूटस्थः - मुक्तस्वरूपम्; \"ये त्वक्षरमनिर्देश्यमव्यक्तं पर्युपासते। सर्वत्रगमचिन्त्यं च कूटस्थमचलं ध्रुवम्॥\" इत्यादिव्यपदेशात्। सूत्रकारश्चैवमेव वदति - \"नेतरोऽनुपपत्तेः\", \"भेदव्यपदेशात्\", \"अनुपपत्तेस्तु न शारीरः\", \"कर्मकर्तृव्यपदेशाच्च\", \"शब्दविशेषात्\", \"संभोगप्राप्तिरिति चेन्न वैशेष्यात्\", \"न च स्मार्तमतद्धर्माभिलापाच्छारीरश्च\", \"उभयेऽपि हि भेदेनैनमधीयते\", \"विशेषणभेदव्यपदेशाभ्यां च नेतरौ\", \"मुक्तोपसृप्यव्यपदेशाच्च\", \"स्थित्यदनाभ्यां च\", \"इतरपरामर्शात् स इति चेन्नासंभवात्\", \"उत्तराच्चेत् आविर्भूतस्वरूपस्तु\", \"सुषुप्त्युत्क्रान्त्योर्भेदेन\", \"पत्यादिशब्देभ्यः\", \"अधिकं तु भेदनिर्देशात्\", \"अधिकोपदेशात्तु बादरायणस्यैवं तद्दर्शनात्\", \"जगद्व्यापारवर्जं प्रकरणादसन्निहितत्वाच्च\", \"भोगमात्रसाम्यलिङ्गाच्च\" इत्यादिभिः। न चाविद्याकृतमुपाधिकृतं वा भेदमाश्रित्यैते निर्देशाः; \"इदं ज्ञानमुपाश्रित्य मम साधर्म्यमागताः। सर्गेऽपि नोपजायन्ते प्रलये न व्यथन्ति च॥\",\n\"तदा विद्वान् पुण्यपापे विधूय निरञ्जनः परमं साम्यमुपैति\", \"मुक्तोपसृप्यव्यपदेशाच्च\", \"उत्तराच्चेदाविर्भूतस्वरूपस्तु\", \"सम्पद्याविर्भावः स्वेनशब्दात्\", \"जगद्व्यापारवर्जं प्रकरणादसन्निहितत्वाच्च\", \"भोगमात्रसाम्यलिङ्गाच्च\", इति सर्वाविद्योपाधिविनिर्मुक्तमधिकृत्यैव भेदोपपादनात्। श्रुतिस्मृतिसूत्रेषु सर्वत्र भेदे निर्दिष्टे, चिदचिदीश्वरस्वरूपभेदः स्वाभाविको विवक्षित इति निश्चीयते। \"सर्वं खल्विदं ब्रह्म तज्जलानिति शान्त उपासीत\", \"वाचाऽऽरम्भणं विकारो नामधेयं मृत्तिकेत्येव सत्यम्\", \"सदेव सोम्येदमग्र आसीदेकमेवाद्वितीयम्\", \"तदैक्षत बहु स्यां प्रजायेयेति। तत् तेजोऽसृजत\", \"सन्मूलाः सोम्येमाः सर्वाः प्रजाः सदायतनाः सत्प्रतिष्ठाः, ऐतदात्म्यमिदं सर्वं तत् सत्यम्। स आत्मा। तत्त्वमसि श्वेतकेतो\", \"क्षेत्रज्ञं चापि मां विद्धि\", \"तदनन्यत्वमारम्भणशब्दादिभ्यः\" इति परस्य ब्रह्मणः कारणत्वम्, कृत्स्नस्य चिदचिदात्मकप्रपञ्चस्य कार्यत्वम्, कारणात् कार्यस्यानन्यत्वं चोच्यमानम् एवमेवोपपद्यते। सर्वावस्थस्य चिदचिद्वस्तुनः परमात्मशरीरत्वम्, परमात्मनश्चाऽऽत्मत्वम्, \"यः पृथिव्यां तिष्ठन् .... यस्य पृथिवी शरीरम्\", \"य आत्मनि तिष्ठन् .... यस्यात्मा शरीरम् य आत्मानमन्तरो यमयति\", \"यस्याव्यक्तं शरीरम्, यस्याक्षरं शरीरम्, यस्य मृत्युः शरीरम्, एष सर्वभूतान्तरात्मा अपहतपाप्मा दिव्यो देव एको नारायणः\", \"अन्तः प्रविष्टश्शास्ता जनानाँ सर्वात्मा\" इत्यादि श्रुत्यैवोपदिष्टमिति सूक्ष्मचिदचिद्वस्तुशरीरः परमात्मा कारणम्; स एव परमात्मा स्थूलचिदचिद्वस्तुशरीरः कार्यमिति, कारणावस्थायां कार्यावस्थायां च चिदचिद्वस्तुशरीरकतया तत्प्रकारः परमात्मैव सर्वशब्दवाच्य इति परमात्मशब्देन सर्वशब्दसामानाधिकरण्यं मुख्यमेवोपपन्नतरम्। \"अनेन जीवेनात्मनाऽनुप्रविश्य नामरूपे व्याकरवाणि\", \"तत् सृष्ट्वा, तदेवानुप्राविशत्, तदनुप्रविश्य, सच्च त्यच्चाभवत्\" इत्यादिश्रुतिरेवेममर्थमुपपादयति। सर्वमात्मतयाऽनुप्रविश्य तत्तच्छरीरत्वेन सर्वप्रकारतया स एव सर्वशब्दवाच्यो भवतीत्यर्थः। \"बहु स्याम्\" इति बहुभवनसङ्कल्पोऽपि नामरूपविभागानर्हसूक्ष्मचिदचिद्वस्तुशरीरकतयैकधा अवस्थितस्य विभक्तनामरूपचिदचिच्छरीरकतया बहुप्रकारताविषयः॥ इति वेदवित्प्रक्रिया॥ ये पुनः निर्विशेषकूटस्थस्वप्रकाशनित्यचैतन्यमात्रं ब्रह्म ज्ञातव्यतयोक्तमिति वदन्ति; तेषाम्, \"जन्माद्यस्य यतः\", \"शास्त्रयोनित्वात्\", \"तत्तु समन्वयात्\", \"ईक्षतेर्नाशब्दम्\" इत्यादेः \"जगद्व्यापारवर्जं प्रकरणादसन्निहितत्वाच्च\", \"भोगमात्रसाम्यलिङ्गाच्च\", \"अनावृत्तिश्शब्दादनावृत्तिश्शब्दात्\" इत्यन्तस्य सूत्रगणस्य, ब्रह्मणो जगत्कारणत्वबहुभवनसङ्कल्परूपेक्षणाद्यनन्तविशेषप्रतिपादनपरत्वात् सर्वं सूत्रजातम्, सूत्रकारोदाहृताः, \"यतो वा इमानि भूतानि जायन्ते\", \"तदैक्षत बहु स्यां प्रजायेयेति\" इत्याद्याः सर्वश्रुतयश्च न सङ्गच्छन्ते। अथोच्येत - \"येनाश्रुतम् श्रुतम्\" इत्येकविज्ञानेन सर्वविज्ञानं प्रतिज्ञाय, \"यथा सोम्यैकेन मृत्पिण्डेन\" इत्येकमृत्पिण्डारब्धघटशरावादीनां तन्मृत्पिण्डादनन्यद्रव्यतया तज्ज्ञानेन तेषां ज्ञाततेव, ब्रह्मज्ञानेन तदारब्धस्य कृत्स्नस्य चिदचिदात्मकस्य जगतस्तस्मादनतिरिक्तवस्तुतया ज्ञातता सम्भवतीत्युपपाद्य, \"सदेव सोम्येदमग्र आसीदेकमेवाद्वितीयम्\" इतीदंशब्दवाच्यस्य चिदचिदात्मकप्रपञ्चस्य सृष्टेः प्राक् निखिलभेदप्रहाणेन सच्छब्दवाच्येनैकतापत्तिं, घटशरावाद्युत्पत्तेः प्राक् उत्पादकमृत्पिण्डैकतापत्तिवत् अभिधाय, \"तदैक्षत बहु स्याम्\" इति तदेव सच्छब्दवाच्यं परं ब्रह्म चिदचिदात्मकप्रपञ्चरूपेणाऽऽत्मनो बहुभवनम् एकमृत्पिण्डस्य घटशरावादिरूपेण बहुभवनवत् सङ्कल्प्य आत्मानमेव तेजःप्रभृतिजगदाकारेणासृजतेति चाभिधाय, \"ऐतदात्म्यमिदं सर्वं तत् सत्यं स आत्मा तत् त्वमसि\" इत्यभिधानात् ब्रह्मैकमेवाविद्याकृतेन पारमार्थिकेन वा उपाधिना संबद्धं देवादिरूपेण बहुभूतमिति वेदविद्भिरभ्युपगन्तव्यम् इति; तदयुक्तम्, \"ज्ञाज्ञौ द्वावजावीशनीशौ\", \"नित्यो नित्यानां चेतनश्चेतनानामेको बहूनां यो विदधाति कामान्\" इत्यादिश्रुतिभिः जीवानामजत्वनित्यत्वबहुत्ववचनात्। यदि घटशरावादेरुत्पत्तेः प्रागेकीभूतस्य मृद्द्रव्यस्योत्तरकालभाविबहुत्ववत् सृष्टेः प्रागेकीभूतस्यैव ब्रह्मणः सृष्ट्युत्तरकालीनं नानाविधजीवरूपेण बहुत्वमुच्येत; तदा जीवानामजत्वनित्यत्वबहुत्वादि विरुध्येत।\nसूत्रविरोधश्च - \"इतरव्यपदेशात् हिताकरणादिदोषप्रसक्तिः\" इति ब्रह्मैव देवमनुष्यादिजीवरूपेण बहुभूतं चेदात्मनो हिताकरणादिदोषप्रसक्तिरित्युक्त्वा, \"अधिकं तु भेदनिर्देशात्\" इति जीवाद्ब्रह्मणोऽर्थान्तरत्वमुक्तम्। तथा च \"वैषम्यनैर्घृण्ये न सापेक्षत्वात्\" इति देवादिविषमसृष्टिप्रयुक्तपक्षपातनैर्घृण्ये, जीवानां पूर्वपूर्वकर्मापेक्षत्वाद्विषमसृष्टेः इति परिहृते। तथा \"न कर्माविभागादिति चेन्नानादित्वादुपपद्यते चाप्युपलभ्यते च\" इति, \"सदेव सोम्येदमग्र आसीदेकमेवाद्वितीयम्\" इति सृष्टेः प्राक् अविभागवचनात् सृष्टेः प्राक् जीवानामभावात् तत् कर्म न संभवतीति परिचोद्य, जीवानां तत्कर्मप्रवाहाणां चानादित्वादिति परिहृतम्। \"नात्मा श्रुतेर्नित्यत्वाच्च ताभ्यः\" इत्यात्मन उत्पत्त्यभावश्चोक्तो, नित्यत्वं च। स्वाभ्युपगमविरोधश्च। आमोक्षाज्जीवभेदस्यानादित्वं सर्वैरेव हि वेदान्तिभिरभ्युपगम्यते। अतः श्रुतिविरोधात् सूत्रविरोधात् स्वाभ्युपगमविरोधाच्च सृष्टेः प्रागेकत्वावधारणं नामरूपविभागाभावाभिप्रायम्, नामरूपविभागानर्हसूक्ष्मचिदचिद्वस्तुभेदसहं चेति सर्वैरभ्युपगम्यते। इयांस्तु विशेषः - अविद्यापरिकल्पनेऽपि उपाधिपरिकल्पनेऽपि ब्रह्मव्यतिरिक्तस्याविद्यासम्बन्धिनश्चोपाधिसंबन्धिनश्च चेतनस्याभावात्, अविद्योपाधिसम्बन्धौ तत्कृताश्च दोषा ब्रह्मण एव भवेयुरिति॥\nसन्मात्रब्रह्मवादेऽपि प्राक्सृष्टेः सन्मात्रं ब्रह्मैकमेव, सृष्ट्युत्तरकालं भोक्तृभोग्यनियन्तृरूपेण त्रिधा भूतं चेत्, घटशरावमणिकवत्, जीवेश्वरयोरुत्पत्तिमत्त्वमनित्यत्वञ्च स्यात्। अथैकत्वापत्तिवेलायामपि भोक्तृभोग्यनियन्तृशक्तित्रयमवस्थितमिति चेत्, किमिदं शक्तित्रयशब्दवाच्यमिति विवेचनीयम्। यदि सन्मात्रस्यैकस्यैव भोक्तृभोग्यनियन्तृरूपेण परिणामसामर्थ्यं शक्तित्रयशब्दवाच्यम्, एवं तर्हि मृत्पिण्डस्य घटशरावादिपरिणामसमर्थस्य तदुत्पादकत्वमिव, ब्रह्मण ईश्वरादीनामुत्पादकत्वमिति तेषामनित्यत्वमेव। अथेश्वरादीनां सूक्ष्मरूपेणावस्थितिरेव शक्तिरित्युच्येत, तर्हि तदतिरिक्तस्य सन्मात्रस्य ब्रह्मणः, प्रमाणाभावात्, तदभ्युपगमे च तदुत्पाद्यतयेश्वरादीनामनित्यत्वप्रसङ्गाच्च, त्रयाणां नामरूपविभागानर्हसूक्ष्मदशापत्तिरेव प्राक्सृष्टेरेकत्वावधारणावसेयेति वक्तव्यम्। न तदा तेषां ब्रह्मात्मकत्वावधारणं विरुध्येत। अतः सर्वावस्थावस्थितस्य चिदचिद्वस्तुनः ब्रह्मशरीरत्वश्रुतेः सर्वदा सर्वशब्दैर्ब्रह्मैव तत्तच्छरीरकतया तत्तद्विशिष्टमेवाभिधीयते इति स्थूलचिदचिद्वस्तुविशिष्टं ब्रह्मैव कार्यभूतं जगत्, नामरूपविभागानर्हसूक्ष्मचिदचिद्वस्तुविशिष्टं ब्रह्म कारणमिति तदेव मृत्पिण्डस्थानीयम्, \"सदेव सोम्यदमग्र आसीदेकमेवाद्वितीयम्\" इत्युच्यते, तदेव विभक्तनामरूपचिदचिद्वस्तुविशिष्टं ब्रह्म कार्यमिति सर्वं समञ्जसम्। श्रुतिन्यायविरोधस्तु तेषां भाष्ये प्रपञ्चित इति नेह प्रतन्यते॥\nभाष्योदितोऽधिकरणार्थः ससूत्रविवरणः सुखग्रहणाय संक्षेपेणोपन्यस्यते।\n(शारीरकाध्यायपादार्थसंग्रहः)\nतत्र प्रथमे पादे - प्रधानपुरुषावेव जगत्कारणतया वेदान्ताः प्रतिपादयन्तीत्याशङ्क्य सर्वज्ञं सत्यसङ्कल्पं निरवद्यं समस्तकल्याणगुणाकरं ब्रह्मैव जगत्कारणतया प्रतिपादयन्तीत्युक्तम्। द्वितीयतृतीयचतुर्थपादेषु कानिचित् वेदान्तवाक्यानि प्रधानादिप्रतिपादनपराणीति तन्मुखेन सर्वाक्षेपमाशङ्क्य तान्यपि ब्रह्मपराणीत्युक्तम्। तत्रास्पष्टजीवादिलिङ्गकानि वाक्यानि द्वितीये निरूपितानि; स्पष्टलिङ्गकानि तृतीये; चतुर्थे तु प्रधानादिप्रतिपादनच्छायानुसारिणीति विशेषः। अतः प्रथमेऽध्याये सर्वं वेदान्तवाक्यजातं सार्वज्ञ्यसत्यसङ्कल्पत्वादियुक्तं ब्रह्मैव जगत्कारणतया प्रतिपादयतीति स्थापितम्। द्वितीयेऽध्याये - तस्यार्थस्य दुर्धर्षणत्वप्रतिपादनेन द्रढिमोच्यते। तत्र प्रथमे पादे - सांख्यादिस्मृतिविरोधात् न्यायविरोधाच्च प्रसक्तो दोषः परिहृतः। द्वितीये तु सांख्यादिवेदबाह्यपक्षप्रतिक्षेपमुखेन तस्यैवादरणीयता स्थिरीकृता। तृतीयचतुर्थयोर्वेदान्तवाक्यानामन्योन्यविप्रतिषेधादिदोषगन्धाभावख्यापनाय वियदादीनां ब्रह्मकार्यताप्रकारो विशोध्यते। तत्र तृतीये पादे चिदचित्प्रपञ्चस्य ब्रह्मकार्यत्वे सत्यपि, अचिदंशस्य स्वरूपान्यथाभावेन कार्यत्वम्; चिदंशस्य स्वभावान्यथाभावेन ज्ञानसङ्कोचविकासरूपेण कार्यतोदिता। चतुर्थे तु जीवोपकरणानामिन्द्रियादीनामुत्पत्तिप्रकारः, इति प्रथमेनाध्यायद्वयेन मुमुक्षुभिरुपास्यं निरस्तनिखिलदोषगन्धम् अनवधिकातिशयासंख्येयकल्याणगुणगणं निखिलजगदेककारणं ब्रह्मेति प्रतिपादितम्॥\nउत्तरेण द्वयेन ब्रह्मोपासनप्रकारः तत्फलभूतमोक्षस्वरूपञ्च चिन्त्यते। तत्र तृतीयस्य प्रथमे पादे - ब्रह्मोपासिसिषोत्पत्तये जीवस्य संसरतो दोषाः कीर्तिताः। द्वितीये च उपासिसिषोत्पत्तय एव ब्रह्मणो निरस्तनिखिलदोषताकल्याणगुणाकरतारूपोभयलिङ्गता प्रतिपाद्यते। तृतीये तु ब्रह्मोपासनैकत्वनानात्वविचारपूर्वकमुपासनेषूपसंहार्यानुपसंहार्यगुणविशेषाः प्रपञ्चिताः। चतुर्थे तूपासनस्य वर्णाश्रमधर्मेतिकर्तव्यताकत्वमुक्तम्। चतुर्थेऽध्याये - ब्रह्मोपासनफलचिन्ता क्रियते। तत्र प्रथमे पादे - ब्रह्मोपासनफलं वक्तुमुपासनस्वरूपपूर्वकोपासनानुष्ठानप्रकारो विद्यामाहात्म्यञ्चोच्यते। द्वितीये तु ब्रह्मोपासीनानां ब्रह्मप्राप्तिगत्युपक्रमप्रकारः चिन्तितः। तृतीये तु अर्चिरादिगतिस्वरूपम्, अर्चिरादिनैव ब्रह्मप्राप्तिरिति च प्रतिपाद्यते। चतुर्थे तु मुक्तस्य ब्रह्मानुभवप्रकारश्चिन्त्यते। अतो मुमुक्षुभिर्ज्ञातव्यं निरस्तनिखिलदोषगन्धमनवधिकातिशयासंख्येयकल्याणगुणाकरं निखिलजगदेककारणं परं ब्रह्म, तज्ज्ञानञ्च मोक्षसाधनमसकृदावृत्तस्मृतिसंतानरूपमुपासनात्मकम्, उपासनफलञ्चार्चिरादिना ब्रह्मोपसंपद्य स्वस्वरूपभूतज्ञानादिगुणाविर्भावपूर्वकानन्तमहाविभूत्यनवधिकातिशयानन्दब्रह्मानुभवोऽपुनरावृत्तिरूप इति शारीरकशास्त्रेणोक्तं भवति॥\nब्रह्ममीमांसा विषयः। सा किमारम्भणीया, उतानारम्भणीयेति संशयः। तदर्थं परीक्ष्यते - वेदान्ताः किं ब्रह्मणि प्रमाणम्, उत नेति। तदर्थं परीक्ष्यते, परिनिष्पन्नेऽर्थे शब्दस्य बोधनसामर्थ्यावधारणं संभवति, नेति। न संभवतीति पूर्वः पक्षः। संभवतीति राद्धान्तः। यदा न संभवति, तदा परिनिष्पन्नेऽर्थे शब्दस्य बोधनसामर्थ्याभावात् सिद्धरूपे ब्रह्मणि न वेदान्ताः प्रमाणमिति तद्विचाराकारा ब्रह्ममीमांसा नारम्भणीया। यदा संभवति, तदा सिद्धेऽप्यर्थे शब्दस्य बोधनसामर्थ्यसंभवात् वेदान्ताः ब्रह्मणि प्रमाणमिति सा चारम्भणीया स्यात्। अत्र पूर्वपक्षवादी मन्यते - वृद्धव्यवहारादन्यत्र व्युत्पत्त्यसम्भवात् व्यवहारस्य च कार्यबुद्धिपूर्वकत्वेन कार्य एवार्थे शब्दशक्त्यवधारणात् परिनिष्पन्नेऽर्थे ब्रह्मणि न वेदान्ताः प्रमाणमिति तद्विचाररूपा ब्रह्ममीमांसा नारम्भणीयेति। सिद्धान्तस्तु - बालानां मातापितृप्रभृतिभिः अम्बातातमातुलशशिपशुपक्षिमृगादिषु अङ्गुल्या निर्दिश्य तत्तदभिधायिनः शब्दान् प्रयुञ्जानैः क्रमेण बहुशः शिक्षितानां तत्तच्छब्दश्रवणसमनन्तरं स्वात्मनामेव तदर्थबुद्ध्युत्पत्तिदर्शनात्, शब्दार्थयोः संबन्धान्तरादर्शनात्, संकेतयितृपुरुषाज्ञानाच्च बोध्यबोधकभाव एव शब्दार्थयोः सम्बन्ध इति निश्चिन्वानानां परिनिष्पन्नेऽर्थे शब्दस्य बोधकत्वावधारणं सम्भवतीति ब्रह्मणि वेदान्तवाक्यानां प्रामाण्यात् तदर्थविचाराकारा ब्रह्ममीमांसा आरम्भणीयेति॥ सूत्रार्थस्तु - अथ इति आनन्तर्ये। अतः इति च वृत्तस्य हेतुभावे। ब्रह्मणो जिज्ञासा ब्रह्मजिज्ञासा; ज्ञातुमिच्छा जिज्ञासा। इच्छायाः इष्यमाणप्रधानत्वादिष्यमाणं ज्ञानमिहाभिप्रेतम्। पूर्ववृत्तादल्पास्थिरफलकेवलकर्माधिगमादनन्तरं तत एव हेतोरनन्तस्थिरफलब्रह्माधिगमः कर्तव्य इति॥१॥ \nइति जिज्ञासाधिकरणम्॥१॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.1 जिज्ञासाधिकरणम्\nश्रीः श्रीभगवद्रामानुजविरचितः वेदान्तसारः प्रथमाध्याये प्रथमः पादः समस्तचिदचिद्वस्तुशरीरायाखिलात्मने । श्रीमते निर्मलानन्दोदन्वते विष्णवे नमः ॥ परमपुरुषप्रसादात् वेदान्तसार उद्ध्रियते - जिज्ञासाधिकरणम् ॥ 1 ॥ अथातो ब्रह्मजिज्ञासा ॥ 1 ॥ अत्रायमथशब्द आनन्तर्ये वर्तते, अतःशब्दशिरस्कत्वात् । अतःशब्दश्च पूर्ववृत्तस्य हेतुभावे । पूर्ववृत्तं च कर्मज्ञानमिति विज्ञायते, आरिप्सितस्य ब्रह्मज्ञानस्य वेदार्थविचारैकदेशत्वात् । अधीतवेदस्य हि पुरुषस्य, कर्मप्रतिपादनोपक्रमत्वाद्वेदानां, कर्मविचारः प्रथमं कार्यः इति 'अथातो धर्मजिज्ञासा' (पू.मी. 1.1.1) इत्युक्तम् । कर्मणां च प्रकृतिविकृतिरूपाणां धर्मार्थकामरूपपुषार्थसाधनतानिश्चयः 'प्रभुत्वादार्त्विज्यम्' (पू.मी. 12.4.35) इत्यन्तेन सूत्रकलापेन संकर्षेण कृतः । एवं वेदस्यार्थपरत्वे कर्मणां च तदर्थत्वे तेषां च केवलानां त्रिवर्गफलत्वे निश्चिते सति, वेदैकदेशभूतवेदान्तभागे केवलकर्मणामल्पास्थिरफलत्वं ब्रह्मज्ञानस्य चानन्तस्थिरफलत्वमापाततो दृष्ट्वा, अनन्तरं मुमुक्षोरवधारितपरिनिष्पन्नवस्तुबोधजननशब्दशक्तेः पुरुषस्य ब्रह्मबुभुत्सा जायत इति 'अथातो ब्रह्मजिज्ञासा' इति कर्मविचारानन्तरं तत एव हेतोर्ब्रह्मविचारः कर्तव्य इत्युक्तं भवति । तदिदमाह श्रुतिः - 'परीक्ष्य लोकान् कर्मचितान् ब्राह्मणो निर्वेदमायान्नास्त्यकृतः कृतेन । तद्विज्ञानार्थं स गुरुमेवाभिगच्छेत्समित्पाणिः श्रोत्रियं ब्रह्मनिष्ठम् । तस्मै स विद्वानुपसन्नाय सम्यक् प्रशान्तचित्ताय शमान्विताय । येनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ।' (मुं.उ. 1.2.12) इति । ब्राह्मणः वेदाभ्यासरतः । कर्मचितान् कर्मणा संपादितान् लोकान् आराध्यक्षयिष्णुत्वेन क्षयस्वभावान् कर्ममीमांसया परीक्ष्य । अकृतः - नित्यः परमपुरुषः, कृतेन - कर्मणा न संपाद्य इति यो निर्वदमायात्, स तद्विज्ञानार्थं गुरुमेवाभिगच्छेत् समित्पाणिः श्रोत्रियं - वेदान्तवेदिनं, ब्रह्मनिष्ठं - साक्षात्कृतपरमपुरुषस्वरूपम् । स गुरुः सम्यगुपसन्नाय तस्मै येन - विद्याविशेषेण, अक्षरं - सत्यं परमपुरुषं विद्यात्, तां ब्रह्मविद्यां प्रोवाच - प्रब्रूयादित्यर्थः । स गुरुमेवाभिगच्छेत्, तस्मै स विद्वान् प्रोवाचेत्यन्वयात्, अप्राप्तत्वाच्च, विधावपि लिटो विधानात् - 'छन्दसि लुङ्लङ्लिटः' (पा.सू. 3.4.6) इति ॥ 1 ॥"
                            }
                        ]
                    },
                    {
                        "verse_number": 2,
                        "original_text": "Adhikarana 1.1.2 जन्माद्यधिकरणम्\nजन्माद्यस्य यतः ॥1.1.2॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.2 जन्माद्यधिकरणम्\nकिम्पुनस्तद्व्रह्म? यज्जिज्ञास्यमुच्यत इत्यत्राह।\nजन्मादीति- सृष्टिस्थितिप्रलयम्। तद्गुणसंविज्ञानो बहुव्रीहिः। अस्यऽचिन्त्यविविधविचित्ररचनस्य नियतदेशकालफलभोगब्रह्मादिस्तम्बपर्यन्तक्षेत्रज्ञमिश्रस्य जगतः। यतः यस्मात्सर्वेश्वरान्निखिलहेय प्रत्यनीकस्वरूपात्सत्यसङ्कल्पात् ज्ञानानन्दाद्यनन्तकल्याणगुणात्सर्वज्ञात्सर्वशक्त्तेः परमकारुणिकात् परस्मात् पुंसः, सृष्टिस्थितिप्रलयाः प्रवर्त्तन्ते तद्व्रह्मेति सूत्रार्थः।।\n\"भृगुर्वै वारुणिः । वरुणं पितरमुपससार । अधीहि भगवो ब्रह्म\" इत्यारभ्य \"यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व तद्व्रह्म\"र् इति श्रूयते । तत्र संशयः किमस्माद्वाक्यात् ब्रह्म लक्षणतः प्रतिपत्तुं शक्यते, न वेति ।\nकिं प्राप्तम्? न शक्यमिति । न तावज्जन्मादयोविशेषणत्वेन ब्रह्म लक्षयन्ति, अनेकविशेषणव्यावृत्तत्वेन ब्रह्मणोऽनेकत्वप्रसक्त्तेः । विशेषणत्वं हि व्यावर्तकत्वम्।। ननु \"देवदत्तः श्यामो युवा लोहिताक्षः समपरिमाणः\" इत्यत्र विशेषणबहुत्वेऽप्येक एव देवदत्तः प्रतीयते, एवमत्राप्येकमेव ब्रह्म भवति । नैवम्; तत्र प्रमाणान्तरेणैक्यप्रतीतेरेकस्मिन्नेव विशेषणानामुपसंहारः, अन्यथा तत्रापि व्यावर्त्तकत्वेनानेकत्वमपरिहार्यम् । अत्र त्वनेनैव विशेषणेन लिलक्षयिषितत्वात् ब्रह्मणः प्रमाणान्तरेणैक्यमनवगतमिति व्यावर्त्तकभेदेन ब्रह्मबहुत्वमवर्जनीयम् ।। ब्रह्मशब्दैक्यादत्राप्यैक्यं प्रतीयत इति चेत्; न, अज्ञातगोव्यकतेः जिज्ञासोः पुरुषस्य \"खण्डो मुण्डः पूर्णृङ्गो गौः\" इत्युक्त्ते गोपदैक्येऽपि खण्डत्वादिव्यावर्त्तकभेदेन गोव्यक्त्तिबहुत्वप्रतीतेर्ब्रह्मव्यक्त्तयोऽपि बह्नयः स्युः ।\nअत एव लिलक्षयिषिते वस्तुन्येषां विशेषणानां सम्भूय लक्षणत्वमप्यनुपपन्नम् ।।\nनाप्युपलक्षणत्वेन लक्षयन्ति, आकारान्तराप्रतिपत्तेः । उपलक्षणानामेकेनाकारेण प्रतिपन्नस्य केनचिदाकारान्तरेण प्रतिपत्तिहेतुत्वं हि दृष्टं \"यत्रायं सारसः स देवदत्तकेदारः\" इत्यादिषु ।। ननु च \"सत्यं ज्ञानमनन्तं ब्रह्म\" इति प्रतिपन्नाकारस्य जगज्जन्मादीन्युपलक्षणानि भवन्ति । न, इतरेतरप्रतिपन्नाकारापेक्षत्वेनोभयोर्लक्षणवाक्ययोरन्योन्याश्रयणात् । अतो न लक्षणतो ब्रह्म प्रतिपत्तुं शक्यत इति ।।\nएवं प्राप्तेऽभिधीयते जगत्सृष्टिस्थितिप्रलयैरुपलक्षणभूतैर्ब्रह्म प्रतिपत्तुं शक्यते । न चोपलक्षणोपलक्ष्याकारव्यतिरिक्त्ताकारान्तराप्रतिपत्तेर्ब्रह्माप्रतिपत्तिः । उपलक्ष्यं ह्यनवधिकातिशयबृहत्, बृंहणञ्च बृहतेर्धातोस्तदर्थत्वात् । तदुपलक्षणभूताश्च जगज्जन्मस्थितिलयाः । यतो येन यदिति प्रसिद्धवन्निर्द्देशेन यथाप्रसिद्धि जन्मादिकारणमनूद्यते । प्रसिद्धिश्च \"सदेव सोभ्येदमग्र आसीदेकमेवाद्वितीयम्\" \"तदैक्षत बहु स्यां प्रजायेयेति\" \"तत्तेजोऽसृजत\" इत्येकस्यैव सच्छब्दवाच्यस्य निमित्तोपादानरूपकारणत्वेन, तदपि \"संदेवेदमग्र एकमेवासी\" दित्युपादानतां प्रतिपाद्य \"अद्वितीय\"मित्यधिष्ठात्रन्तरं प्रतिषिध्य \"तदैक्षत बहु स्यां प्रजायेयेति तत्तेजोऽसृजत\" इत्येकस्यैव प्रतिपादनात् । तस्मात् यन्मूला जगज्जन्मास्थितिलयास्तद्व्रह्मेति, जन्मस्थितिलयाः स्वनिमित्तोपादानभूतं वस्तु ब्रह्मेति लक्षयन्ति । जगन्निमित्तोपादानताक्षिप्तसर्वज्ञत्वसत्यसङ्कल्पत्वविचित्रशक्त्तित्वा जगन्निमित्तोपादानताक्षिप्तसर्वज्ञत्वसत्यसङ्कल्पत्वविचित्रशक्त्तित्वाद्य । कारबृहत्त्वेन प्रतिपन्नं ब्रह्मेति च जन्मादीनां तथा प्रतिपन्नस्य लक्षणत्वेन नाकारान्तराप्रतिपत्तिरूपानुपपत्तिः । जगज्जन्मादीनां विशेषणतया लक्षणत्वेऽपि न कश्चिद्दोषः । लक्षणभूतान्यपि विशेषणानि स्वविरोधिव्यावृत्तं वस्तु लक्षयन्ति । अज्ञातस्वरूपे वस्तुन्येकस्मिल्लिलक्षयिषितेऽपि परस्पराविरोध्यनेकविशेषणलक्षणत्वं न भेदमापादयति, विशेषणानामेकाश्रयतया प्रतीतेरेकस्मिन्नेवोपसंहारात् । खण्डत्वादयस्तु विरोधादेव गोव्यक्त्तिभेदमापादयन्ति, अत्र तु कालभेदेन जन्मादीनां न विरोधः । \"यतो वा इमानि भूतानि जायन्ते\" इत्यादिकारणवाक्येन प्रतिपन्नस्य जगज्जन्मादिकारणस्य ब्रह्मणस्सकलेतरव्यावृत्तं स्वरूपमभिधीयते \"सत्यं ज्ञानमनन्तं ब्रह्म\" इति । तत्र सत्यपदं निरुपाधिकसत्तायोगिब्रह्माह, तेन विकारास्पदमचेतनं तत्संसृष्टश्चेतनाश्च व्यावृत्तः, व्यावृत्तः, नामान्तरभजनार्हावस्थान्तरयोगेन तयोर्निरुपाधिकसत्तायोगरहितत्वात् । ज्ञानपदं नित्यासङ्कुचितज्ञानैकाकारमाह, तेन कदाचित्सङ्कुचितज्ञानत्वेन मुक्त्ता व्यावृत्ताः । अनन्तपदं देशकालवस्तुपरिच्छेदरहितं स्वरूपमाह । सगुणत्वात्स्वरूपस्य स्वरूपेण गुणैश्चानन्त्यम् । तेन पूर्वपदद्वयव्यावृत्तकोटिद्वयविलक्षणस्सातिशयस्वरूपस्वगुणाः नित्याः व्यावृत्ताः, विशेषणानां व्यावर्त्तकत्वात् । ततः \"सत्यं ज्ञानमनन्तं ब्रह्म\" इत्यनेन वाक्येन जगज्जन्मादिनाऽवगतस्वरूपं ब्रह्म सकलेतरवस्तुविसजातीयमिति लक्ष्यत इति नान्योन्याश्रयणम् । अतः सकलजगज्जन्मादिकारणं निरवद्यं सर्वज्ञं सत्यसङ्कल्पं सर्वशक्त्ति ब्रह्म लक्षणतः प्रतिपत्तुं शक्यत इति सिद्धम् ।।\nये तु निर्विशेषवस्तु जिज्ञास्यमिति वदन्ति तन्मते \"ब्रह्मजिज्ञासा\" \"जन्माद्यस्य यतः\" इत्यसङ्गतं स्यात्, निरतिशयबृहत् बृंहणं च ब्रह्मेति निर्वचनात् । तच्च ब्रह्म जगज्जन्मादिकारणमिति वचनाच्च । एवमुत्तरेष्वपि सूत्रगणेषु सूत्रोदाहृतश्रुतिगणेषु च इेक्षणाद्यन्वयदर्शनात्सूत्राणि सूत्रोदाहृतश्रुतयश्च न तत्र प्रमाणम् । तर्कश्च साध्यधमरार्व्यभिचारिसाधनाधर्मान्वितवस्तुविषयत्वान्न निर्विशेषवस्तुनि प्रमाणम् , जगज्जन्मादि भ्रमो यतः तद्व्रह्मेति स्वोत्प्रेक्षापक्षेऽपि न निर्विशेषवस्तुसिद्धिः, भ्रममूलमज्ञानम्, अज्ञानसाक्षि ब्रह्मेत्यभ्युपगमात्, साक्षित्वं हि प्रकाशैकरसतयैवोच्यते । प्रकाशत्वन्तु जडाद्वयावर्त्तकं स्वस्य च परस्य व्यवहारयोग्यतापादनस्वभावेन भवति, तथा सति सविशेषत्वम् तदभावे प्रकाशतैव न स्यात् ।। तुच्छतैव स्यात् ।।\nइति जन्माद्यधिकरणम् ।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.2 जन्माद्यधिकरणम्\nतैत्तिरीयके \"यतो वा इमानि भूतानि जायन्ते। येन जातानि जीवन्ति। यत् प्रयन्त्यभिसंविशन्ति। तद् विजिज्ञासस्व। तद् ब्रह्म\" इत्येतद्वाक्यं विषयः। किमेतत् जिज्ञास्यतया प्रतिज्ञातं ब्रह्म जगज्जन्मादिकारणतया लक्षणतः प्रतिपादयितुं शक्नोति, न वेति संशयः। न शक्नोतीति पूर्वः पक्षः। कुतः? जगज्जन्मादीनामुपलक्षणतया विशेषणतया वा ब्रह्मलक्षणत्वासंभवात्। उपलक्षणत्वे ह्युपलक्ष्यस्याऽऽकारान्तरयोगोऽपेक्षितः, न चेह तदस्ति। अतः उपलक्षणत्वं न संभवति। विशेषणत्वेऽप्यनेकविशेषणविशिष्टतया अपूर्वस्यैकस्य प्रतिपादकत्वं न संभवति। विशेषणानां व्यावर्तकत्वेन विशेषणबाहुल्ये ब्रह्मबहुत्वप्रसक्तेः। राद्धान्तस्तु - एकस्मिन् अविरुद्धानां विशेषणानाम् अनेकत्वेऽपि श्यामत्वयुवत्वादिविशिष्टदेवदत्तवत् जगज्जन्मादिविशिष्टं ब्रह्मैकमेव विशेष्यं भवति। उपलक्षणत्वे जन्मादिभिरुपलक्ष्यस्य ब्रह्मशब्दावगतबृहत्त्वाद्याकाराश्च सन्तीति जगज्जन्मादिकारणं ब्रह्मेति लक्षणतः प्रतिपादयितुं शक्नोति - इति। सूत्रार्थः - अस्य - विविधविचित्रभोक्तृभोग्यपूर्णस्य जगतो, यतो जन्मादि, तद् ब्रह्मेति प्रतिपादयितुं शक्नोत्येतद्वाक्यमिति॥ इति जन्माद्यधिकरणम्॥२॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.2 जन्माद्यधिकरणम्\nअस्य विचित्रचिदचिन्मिश्रस्य व्यवस्थितसुखदुःखोपभोगस्य जगतो जन्मस्थितिलया यतः, तद् ब्रह्मेति प्रतिपादयति श्रुतिरित्यर्थः; 'यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व । तद्ब्रह्मेति' (तै.आ. 5.15.1) इति । सूत्रे यत इति हेतौ पञ्चमी, जनिस्थितिलयानां साधारणत्वात् । जनिहेतुत्वं च निमित्तोपादानरूपं विवक्षितम् । 'यतः' इति हि श्रुतिरुभयविषया । कथमिति चेत्, 'यतो वा इमानि' इति प्रसिद्धवन्निर्देशात्; प्रसिद्धेश्चोभयविषयत्वात् । 'सदेव सोम्येदमग्र आसीदेकमेवद्वितीयम् .... तदैक्षत बहु स्यां प्रजायेयेति । तत्तेजोऽसृजत' (छा.उ. 6.2.2-3) इत्यत्र सदेवेदमग्र एकमेवासीदित्युपादानतां प्रतिपाद्य, अद्वितीयमित्यधिष्ठात्रन्तरनिवारणात् सच्छब्दवाच्यं ब्रह्मैव निमित्तमुपादानं चेति विज्ञायते । 'तदैक्षत बहु स्यां प्रजायेय' इत्यात्मन एव विचित्रस्थिरत्रसरूपेण बहुभवनं सङ्कल्प्य तथैव सृष्टिवचनाच्च । अतः श्रुतावपि 'यतः' इति हेतौ पञ्चमी । अत्रैव - ब्रह्मणो जगन्निमित्तत्वमुपादानत्वं च प्रतिपादितमर्थविरोधात् 'अस्मान्मायी सृजते विश्वमेतत्' (श्वे.उ. 4.9) इत्यादिविशेषश्रुत्या चाक्षिप्य 'प्रकृतिश्च प्रतिज्ञादृष्टान्तानुपरोधात्', 'अभिध्योपदेशाच्च', 'साक्षाच्चोभयाम्नानात्', 'आत्मकृतेः' (ब्र.सू. 1.4.23-26) इत्यादिभिः सूत्रैः परिहरिष्यते । ननु च सर्वज्ञं सर्वशक्ति सत्यसङ्कल्पं निरवद्यतया निरस्तसमस्तापुरुषार्थगन्धं ब्रह्मैवात्मानं विचित्रचिदचिन्मिश्रं जगद्रूपमिदं सर्वमसृजतेति कथमुपपद्यते? तदेतत् सूत्रकारः स्वयमेव परिचोद्य परिहरिष्यति । 'अपीतौ तद्वत्प्रसङ्गादसमञ्जसम्' (ब्र.सू. 2.1.8) 'इतरव्यपदेशाद्धिताकरणादिदोषप्रसक्तिः' (ब्र.सू. 2.1.21) इति चोद्यम् । परिहारस्तु - 'न तु दृष्टान्तभावात्' (ब्र.सू. 2.1.9) 'अधिकं तु भेदनिर्देशात्' (ब्र.सू. 2.1.22) इति च । 'क्षरं त्वविद्या ह्यमृतं तु विद्या विद्याविद्ये ईशते यस्तु सोऽन्यः' (श्वे.उ. 5.1) 'स कारणं करणाधिपाधिपो न चास्य कश्चिज्जनिता न चाधिपः' (श्वे.उ. 6.9), 'क्षरं प्रधानममृताक्षरं हरः क्षरात्मानावीशते देव एकः' (श्वे.उ. 1.10) । अचिद्वर्गं स्वात्मनो भोग्यत्वेन हरतीति भोक्ता हर इत्युच्यते । 'द्वाविमौ पुरुषौ लोके क्षरश्चाक्षर एव च । क्षरः सर्वाणि भूतानि कूटस्थोऽक्षर उच्यते ॥ उत्तमः पुरुषस्त्वन्यः परमात्मेत्युदाहृतः । यो लोकत्रयमाविश्य बिभर्त्यव्यय ईश्वरः ॥ यस्मात् क्षरमतीतोऽहमक्षरादपि चोत्तमः । अतोऽस्मि लोके वेदे च प्रथितः पुरुषोत्तमः ॥' (भ.गी. 15.16-18) इत्यादिश्रुतिस्मृतिगणेन प्रत्यगात्मनो भेदेन ब्रह्मणो निर्देशादपुरुषार्थभागिनः प्रत्यगात्मनोऽधिकमर्थान्तरभूतं ब्रह्म । तच्च प्रत्यगात्मशरीरकतया तदात्मभूतम् । प्रत्यगात्मनस्तच्छरीरत्वं ब्रह्मणस्तदात्मत्वं च 'य आत्मनि तिष्ठन् .... यस्यात्मा शरीरम्' (बृ.उ. 3.7.22), 'एष सर्वभूतान्तरात्मापहतपाप्मा दिव्यो देव एको नारायणः' (सुबा.उ. 7) इत्यादिश्रुतिशतसमधिगतम् । सशरीरस्यात्मनः कार्यावस्थाप्राप्तावपि गुणदोषव्यवस्थितेः दृष्टान्तभावात् ब्रह्मणो न दोषप्रसक्तिरिति नासामञ्जस्यं वेदान्तवाक्यस्येति 'न तु दृष्टान्तभावात्' (ब्र.सू. 2.1.9) इत्युक्तम् । दृष्टान्तश्च देवमनुष्यादिशब्दवाच्यस्य सशरीरस्यात्मनः 'मनुष्यो बालो युवा स्थविरः' इति नानावस्थाप्राप्तावपि बालत्वयुवत्वस्थविरत्वादयः शरीरगता दोषा नात्मानं स्पृशन्ति, आत्मगताश्च ज्ञानसुखादयो न शरीरमिति । अतः कार्यावस्थं कारणावस्थं च ब्रह्म प्रत्यगात्मशरीरकतया तदात्मभूतमिति प्रत्यगात्मवाचिना शब्देन ब्रह्माभिधाने तच्छब्दसामानाधिकरण्ये च हेतुं वक्तुं निरसनीयं मतद्वयं 'प्रतिज्ञासिद्धेर्लिङ्गमाश्मरथ्यः । उत्क्रमिष्यत एवंभावादित्यौडुलोमिः' (ब्र.सू. 1.4.20-21) इत्युपन्यस्य 'अवस्थितेरिति काशकृत्स्नः' (ब्र.सू. 1.4.22) इति हेतुरुक्तः । 'तत्सृष्ट्वा । तदेवानुप्राविशत् । तदनुप्रविश्य । सच्च त्यच्चाभवत्' (तै.आ. 6.2.3) इत्यादिना प्रत्यगात्मन आत्मतयावस्थानात् ब्रह्मणस्तच्छब्देनाभिधानं तत्सामानाधिकरण्येन व्यपदेशश्चेत्युक्तम् । तथा 'वैषम्यनैर्घृण्ये न सापेक्षत्वात् । \nन कर्माविभागादिति चेन्नानादित्वादुपपद्यते चाप्युपलभ्यते च' (ब्र.सू. 2.1.34-35) इति देवमनुष्यादिविषमसृष्टेर्जीवकर्मनिमित्तत्वं जीवानां तत्तत्कर्मप्रवाहाणां चानादित्वं च प्रतिपाद्य, तदनादित्वं च 'नित्यो नित्यानां चेतनश्चेतनानाम्' (श्वे.उ. 6.13), 'ज्ञाज्ञौ द्वौ' (श्वे.उ. 1.9) इत्यादिश्रुतिषूपलभ्यत इत्युक्त्वा, तदनादित्वेऽपि प्रलयकाले चिदचिद्वस्तुनोर्भोक्तृभोग्ययोर्नामरूपविभागाभावात् 'आत्मा वा इदमेक एवाग्र आसीत् । नान्यत् किञ्चन मिषत्' (ऐ.उ. 1.1.1) इत्यादावेकत्वावधारणमुपपद्यत इति सूत्रकारेण स्वयमेवोक्तम् । तथा च 'नात्मा श्रुतेर्नित्यत्वाच्च ताभ्यः' (ब्र.सू. 2.3.18) इति प्रत्यगात्मनो नित्यत्वादनुत्पत्तिमुक्त्वा 'ज्ञोऽत एव' (ब्र.सू. 2.3.19) इति तस्य ज्ञातृत्वमेव स्वरूपमित्युक्तम् । 'उत्क्रान्तिगत्यागतीनाम्' (2.3.20) इत्यादिना तस्याणुत्वं चोक्तम् । 'तद्गुणसारत्वात्तु तद्व्यपदेशः प्राज्ञवत् । यावदात्मभावित्वाच्च न दोषस्तद्दर्शनात्' (ब्र.सू. 2.3.29-30) इति ज्ञातुरेवात्मनो ज्ञानशब्देन व्यपदेशो ज्ञानगुणसारत्वात् ज्ञानैकनिरूपणीयस्वभावत्वाच्चेत्युक्तम् । 'नित्योपलब्ध्यनुपलब्धिप्रसङ्गोऽन्यतरनियमो वान्यथा' (ब्र.सू. 2.3.32) इति ज्ञानामात्रस्वरूपात्मवादे हेत्वन्तरायत्तज्ञानात्मवादे सर्वगतात्मवादे च दोष उक्तः । 'कर्ता शास्त्रार्थवत्त्वात् । उपादानाद्विहारोपदेशाच्च । व्यपदेशाच्च क्रियायां न चेन्निर्देशविपर्ययः । उपलब्धिवदनियमः । शक्तिविपर्ययात् । समाध्यभावाच्च । यथा च तक्षोभयथा ।' (ब्र.सू. 2.3.33-39) इत्यात्मन एव शुभाशुभेषु कर्मसु कर्तृत्वम्; प्रकृतेरकर्तृत्वम्; प्रकृतेश्च कर्तृत्वे तस्याः साधारणत्वेन सर्वषां फलानुभवप्रसङ्गादि च प्रतिपादितम् । 'परात्तु तच्छ्रुतेः । कृतप्रयत्नापेक्षस्तु विहितप्रतिषिद्धावैयर्थ्यादिभ्यः ।' (ब्र.सू. 2.3.40-41) इत्यात्मन एव कर्तृत्वं परमपुरुषानुमतिसहकृतमित्युक्तम् । 'अंशो नानाव्यपदेशादन्यथा चापि दाशकितवादित्वमधीयत एके । मन्त्रवर्णात् । अपि स्मर्यते । प्रकाशादिवत्तु नैवं परः । स्मरन्ति च ।' (ब्र.सू. 2.3.42-46) इति, 'अनीशया शोचति मुह्यमानः । जुष्टं यदा पश्यत्यन्यमीशमस्य महिमानमिति वीतशोकः' (मुं.उ. 3.1.2), 'क्षरं त्वविद्या ह्यमृतं तु विद्या विद्याविद्ये ईशते यस्तु सोऽन्यः' (श्वे.उ. 5.1), 'प्राज्ञेनात्मना संपरिष्वक्तो न बाह्यं किञ्चन वेद नान्तरम्' (बृ.उ. 6.3.21), 'तयोरन्यः पिप्पलं स्वाद्वत्त्यनश्नन्नन्यो अभिचाकशीति' (मुं.उ. 3.1.1), 'ज्ञाज्ञौ द्वावजावीशनीशौ' (श्वे.उ. 1.9), 'पृथगात्मानं प्रेरितारं च मत्वा जुष्टस्ततस्तेनामृतत्वमेति' (श्वे.उ. 1.6), 'यदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् । तदा विद्वान् पुण्यपापे विधूय निरञ्जनः परमं साम्यमुपैति ॥' (मुं.उ. 3.1.3), 'स कारणं करणाधिपाधिपो न चास्य कश्चिज्जनिता न चाधिपः' (श्वे.उ. 6.9), 'यः सर्वज्ञः सर्ववित्' (मुं.उ. 1.1.9), 'परास्य शक्तिर्विविधैव श्रूयते स्वभाविकी ज्ञाबलक्रिया च' (श्वे.उ. 6.8), 'निष्कलं निष्क्रियं शान्तं निरवद्यं निरञ्जनम्' (श्वे.उ. 6.19), 'नित्यो नित्यानां चेतनश्चेतनानामेको बहूनां यो विदधाति कामान्' (श्वे. 6.13) । नित्यानां बहूनां चेतनानां य एको नित्यश्चेतनः कामान् विदधातीत्यर्थः । 'पतिं विश्वस्यात्मेश्वरम्' (तै.आ. 6.11.1) इत्यादिषु प्रत्यगात्मनः परमात्मनश्च कर्मवश्यत्वेन शोचितृत्वेनासर्वज्ञत्वेनोपासनायत्तमुक्तित्वेन निरवद्यत्वेन सर्वज्ञत्वेन सत्यसङ्कल्पत्वेन सर्वेश्वरत्वेन समस्तकल्याणगुणाकरत्वादिना च स्वरूपस्वभावनानात्वव्यपदेशात् । तयोरेव 'तत्वमसि' (छा.उ. 6.7.8), 'अयमात्मा ब्रह्म' (बृ.उ. 6.4.5), 'योऽसौ सोऽहं, योऽहं सोऽसौ' (), 'अथ योऽन्यां देवतामुपास्ते अन्योऽसावन्योऽहमस्मीति न स वेद' (बृ.उ. 3.4.10), 'अकृत्स्नो ह्येषः .... आत्मेत्येवोपासीत' (बृ.उ. 3.4.7), 'ब्रह्म दाशा ब्रह्म दासा ब्रह्मेमे कितवाः' (अथर्व-संहितोप.) इति च सर्वजीवात्मव्यापित्वेन अभेदव्यपदेशाच्चोभयव्यपदेशाविरोधेन परमात्मांशो जीवात्मेत्यभ्युपगन्तव्यम् । न केवलं न्यायसिद्धमिदम् । श्रुतिस्मृतिभ्यां चांशत्वमुक्तं जीवात्मनः - 'पादोऽस्य विश्वा भूतानि' (तै.आ. 3.12.2), 'ममैवांशो जीवलोके जीवभूतः सनातनः' (भ.गी. 15.7) इति । अंशत्वं नामैकवस्त्वेकदेशत्वम् । तथा सत्युभयोरेकवस्तुत्वेन विशेषो न स्यादित्याशङ्क्य 'प्रकाशादिवत्तु नैवं परः' (ब्र.सू. 2.3.45) इति परिहरति । अन्यविशेषणतैकस्वभावप्रकाशजातिगुणशरीरविशिष्टान् अग्निव्यक्तिगुण्यात्मनः प्रति प्रकाशजातिगुणशरीराणां यथा ह्यंशत्वम्, एवं परमात्मानं प्रत्यगात्मशरीरकं प्रति प्रत्यगात्मनोंऽशत्वम् । एवमंशत्वे यत्स्वभावोंऽशभूतो जीवः, नैवमंशी परमात्मा; सर्वत्र विशेषणविशेष्ययोः स्वरूपस्वभावभेदात् । एवं च 'कर्ता शास्त्रार्थवत्त्वात्' (ब्र.सू. 2.3.33), 'परात्तु तच्छ्रुतेः' (ब्र.सू. 2.3.40) इत्यनन्तरोक्तं च न विरुध्यते । एवं प्रकाशशरीरवज्जीवात्मनामंशत्वं पराशरादयः स्मरन्ति - 'एकदेशस्थितस्याग्नेर्ज्योत्स्ना विस्तारिणी यथा । परस्य ब्रह्मणः शक्तिस्तथेदमखिलं जगत् ॥' (वि.पु. 1.22.56), 'यत्किंचित्सृज्यते येन सत्त्वजातेन वै द्विज । तस्य सृज्यस्य संभूतौ तत्सर्वं वै हरेस्तनुः ॥' (वि.पु. 1.22.38), 'ते सर्वे सर्वभूतस्य विष्णोरंशसमुद्भवाः ॥' (वि.पु. 1.22.20) इति । \nअन्यथा पारमार्थिकापारमार्थिकोपोधिसमाश्रयणेन प्रत्यगात्मनोंऽशत्वे ब्रह्मण एव वेदान्तनिवर्त्याः सर्वे दोषा भवेयुरिति 'आभासा एव च' (ब्र.सू. 2.3.49) इत्यादिनोक्तम् । अतः सर्वदा चिदचिद्वस्तुशरीरकतया तदात्मभूतमेव ब्रह्म । कदाचिदविभक्तनामरूपचिदचिद्वस्तुशरीरं तत्कारणावस्थम्; कदाचिच्च विभक्तनामरूपचिदचिद्वस्तुशरीरं तत्कार्यावस्थं ब्रह्म । सर्वदा चिदचिद्वस्तुशरीरकतया तद्विशिष्टत्वेऽपि ब्रह्मणः परिणामित्वापुरुषार्थाश्रयत्वे शरीरभूतचेतनाचेतनवस्तुगते । आत्मभूतं ब्रह्म सर्वदा निरस्तनिखिलदोषगन्धानवधिकातिशयासंख्येयज्ञानानन्दाद्यपरिमितोदारगुणसागरमवतिष्ठत इति ब्रह्मैव जगन्निमित्तमुपादानं चेति 'यतो वा इमानि' इत्यादि वाक्यं प्रतिपादयत्येवेति जन्माद्यस्य यतस्तद् ब्रह्मेति सुष्ठूक्तम् । 'सदेव सोम्येदमग्र आसीत् । एकमेवाद्वितीयम्' (छा.उ. 6.2.1) 'तदैक्षत । बहु स्यां प्रजायेय' (छा.उ. 6.2.3) इति । अस्य चायमर्थः - 'यस्यात्मा शरीरम्' (बृ.उ. 3.7.22), 'यस्याक्षरं शरीरं यस्य पृथिवी शरीरं यस्याव्यक्तं शरीरम्, एष सर्वभूतान्तरात्मापहतपाप्मा दिव्यो देव एको नारायणः' (सुबा.उ. 7) इत्यादि श्रुतेः ब्रह्मणः सर्वदा चिदचिद्वस्तुशरीरकत्वात् सदेवेदमिदानीं स्थूलचिदचिद्वस्तुशरीरकत्वेन विभक्तनामरूपम्, अग्रे प्रलयकाले सूक्ष्मदशापन्नचिदचिद्वस्तुशरीरकतया नामरूपविभागानर्हमेवासीत् । स्वयमेव ब्रह्म सर्वज्ञं सर्वशक्ति निमित्तान्तरानपेक्षमद्वितीयं चातिष्ठत् । 'तदैक्षत बहु स्यां प्रजायेय' (छा.उ. 6.2.3) इति । तन्नामरूपविभागानर्हसूक्ष्मचिदचिद्वस्तुशरीरकतयैकमेवावस्थितं नामरूपविभागार्हस्थूलदशापत्त्या बहुप्रकारं स्यामित्यैक्षत । स्यां, प्रजायेयेति व्यष्टिसमष्टिव्यपदेशः । चिदचितोः परस्य च प्रलयकालेऽपि व्यवहारानर्हसूक्ष्मभेदः सर्वैर्वेदान्तिभिरभ्युपगतः, अविद्याकृतभेदस्योपाधिकृतभेदस्य चानादित्वाभ्युपगमात् । इयांस्तु विशेषः - ब्रह्मैवाज्ञमुपाधिसंबद्धं चेति सर्वश्रुतिस्मृतिन्यायविरोधोऽन्येषाम् । तदभावात् अविरोधश्चास्माकमिति ॥ 2 ॥"
                            }
                        ]
                    },
                    {
                        "verse_number": 3,
                        "original_text": "Adhikarana 1.1.3 शास्त्रयोनित्वाधिकरणम्\nशास्त्रयोनित्वात् ॥1.1.3॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.3 शास्त्रयोनित्वाधिकरणम्\nजगज्जन्मादिकारणं ब्रह्म वेदान्तवेद्यमित्युक्त्तम् तदयुक्त्तम्; तद्धि न वाक्यप्रतिपाद्यम्, अनुमानेन सिद्धेरित्याशङ्कयाह । शास्त्रं यस्य योनिः कारणं प्रमाणम् - तच्छास्त्रयोनि, तस्य भावः शास्त्रयोनित्वम्, तस्मात् ब्रह्मज्ञानका रणत्वाच्छास्त्रस्य तद्योनित्वं ब्रह्मणः । अत्यन्तातीन्द्रियत्वेन प्रत्यक्षादिप्रमाणाविषयतया ब्रह्मणः शास्त्रैक प्रमाणकत्वादुक्त्तस्वरूपं ब्रह्म \"यतो वा इमानि भूतानि जायन्ते\" इत्यादिवाक्यं बोधयत्येवेत्यर्थः ।।\nननु शास्त्रयोनित्वं ब्रह्मणो न सम्भवति, प्रमाणान्तरवेद्यत्वाद्व्रह्मणः । अप्राप्ते तु शास्त्रमर्थवत् ।।\nकिं तर्हि तत्र प्रमाणम्? न तावत्प्रत्यक्षम् । तद्धि द्विविधम्, इन्द्रियसम्भवं योगसम्भवं चेति । इन्द्रियसम्भवञ्च बाह्यसम्भवमान्तरसम्भवं चेति द्विविधम् । बाह्येन्द्रियाणि विद्यमानसन्निकर्षयोग्यस्वविषयबोधजननानीति न सर्वार्थसाक्षात्कारतन्निर्माणसमर्थपुरुषविशेषविषयबोधजननानि । नाप्यान्तरम्, आन्तरसुखदुःखादिव्यतिरिक्त्तबहिर्विषयेषु तस्य बाह्येन्द्रियानपेक्षप्रवृत्त्यनुपपत्तेः । नापि योगजन्यम्; भावनाप्रकर्षपर्यन्तजन्मानस्तस्य विशदावभासत्वेऽपि पूर्वानुभूतविषयस्मृतिमात्रत्वान्न प्रामाण्यमिति कुतः प्रत्यक्षता? तदतिरिक्त्तविषयत्वे कारणाभावात् । तथा सति तस्य भ्रमरूपता । नाप्यनुमानं विशेषतो दृष्टं सामान्यतो दृष्टं वा; अतीन्द्रिये वस्तुनि सम्बन्धावधारणविरहान्न विशेषतो दृषेटम् । समस्तवस्तुसाक्षात्कारतन्निर्माणसमर्थपुरुषविशेषनियतं सामान्यतो दृष्टमपि न लिङ्गमुपलभ्यते । ननु च जगतः कार्यत्वं तदुपादानोपकरणसम्प्रदानप्रयोजनाभिज्ञकर्तृकत्वव्याप्तम् । अचेतनारब्धत्वं जगतश्चैकचेतनाधीनत्वेन व्याप्तम् । सर्वं हि घटादिकार्यं तदुपादानोपकरणसम्प्रदानप्रयोजनाभिज्ञकर्तृकं दृष्टम् । अचेतनारब्धमरोगं स्वशरीरमेकचेतनाधीनञ्च । सावयवत्वेन जगतः कार्यत्वम् । उच्यते- किमिदमेकचेतनाधीनत्वम्? न तावत्तदायत्तोत्पत्तिस्थितित्वम्, दृष्टान्तो हि साध्यविकलः स्यात्, न ह्यरोगं स्वशरीरमेकचेतनायत्तोत्पत्तिस्थिति, तच्छरीरस्य भोक्त्तृणां भार्यादिसर्वचेतनानामदृष्टजन्यत्वात्तदुत्पत्तिस्थित्योः । किञ्च शरीरावयविनः स्वावयवसमवेततारूपा स्थितिरवयवसंश्लेपविशेषव्यतिरेकेण न चेतनमपेक्षते । प्राणनलक्षणा तु स्थितिः पक्षत्वाभिमतेक्षितिजलधिमहीधारादौ न सम्भवतीति पक्षसपक्षानुगतामेकरूपांस्थितं नोपलभामहे । तदायत्तप्रवृत्तित्वं तदधीनत्वमिति चेत्, अनेकचेतनसाध्येषु गुरुतररथशिलामहीरुहादिषु व्यभिचारः । चेतनमात्राधीनत्वे सिद्धसाध्यता ।\nकिञ्च उभयवादिसिद्धानां जीवानामेव लाघवेन कर्तृत्वाभ्युपगमो युक्त्तः न च जीवानामुपादानाद्यनभिज्ञतया कर्तृत्वासम्भवः, सर्वेषामेव चेतनानां पृथिव्याद्युपादानयागाद्युपकरणसाक्षात्कारसामर्थ्यात् । यथेदानीं पृथिव्यादयो यागादयश्च प्रत्यक्षमीक्ष्यन्ते । उपकरणभूतयागादिशक्त्तिरूपापूर्वादिशब्दवाच्यादृष्टसाक्षात्काराभावेऽपि चेतनानां न कर्तृत्वानुपपत्तिः, तत्साक्षात्कारानपेक्षणात्कायर्ारम्भस्य । शक्त्तिमत्साक्षात्कार एव हि कार्यारम्भोपयोगी । शक्त्तेस्तु ज्ञानमात्रमेवोपयुज्यते; न साक्षात्कारः । न हि कुलालादयः कार्योपकरणभूतदण्डचक्रादिवत्तच्छक्त्तिमपि साक्षात्कृत्य घटमपिकादिकार्यमारभन्ते । इह तु चेतनानामागमावगतयागादिशक्त्तिविशेषाणां कार्यारम्भोनानुपपन्नः । किञ्च यच्छक्यक्रियं शक्योपादानादिविज्ञानञ्च; तदेव तदभिज्ञकर्तृकं दृष्टम् । महीमहीधरमहार्णवादि त्वशक्यक्रियमशक्योपादानादिविज्ञानं चेचि न चेतनातकर्तृकम्; अतो घटमणिकादिसजातीयशक्यक्रियशक्योपादानादिविज्ञानवस्तुगतमेव कायर्त्वं बुद्धिमत्कर्तृपूर्वकत्वसाधने प्रभवति । किञ्च घटादिकायर्मनीश्वरेणाल्पज्ञानशक्त्तिना सशरीरेण परिग्रहवताऽनाप्तकामेन निर्मितं दृष्टमिति तथाविधमेव चेतनं कर्त्तारं साधयन्नयं कार्यत्वहेतुः सिषाधयिषितपुरुषसार्वज्ञ्यसर्वैश्चर्यादिविपरीतसाधना द्विरुद्धः स्यात् । न चैतावता सर्वानुमानोच्छेदप्रसङ्गः । लिङ्गिनि प्रमाणान्तरगोचरे लिङ्गबलोपस्थापिता विपरीतविशेषास्तत्प्रमाणप्रतिहतगतयो निवर्त्तन्ते । इह तु सकलेतरप्रमाणाविषये लिङ्गिनि निखिलनिर्माणचतुरे अन्वव्यतिरेकावगताविनाभावनियमा धर्माः सर्व एवाविशेषेण प्रसज्यन्ते, निवर्त्तकप्रमाणाभावात् तथैवावतिष्ठन्ते । अत आगमादृते कथमीश्वरः सेत्स्यति (सिध्यति) ।।\nअत्राहुः- सावयवत्वादेव जगतः कार्यत्वं न प्रत्याख्यातुं शक्यते । भवन्ति च प्रयोगाः- विवादाध्यासितं भूभूधरादि कार्यम्, सावयवत्वात्, घटादिवत् । तथा विवादाध्यासितमवनिजलधिमहीधरादि, कार्यम्, महत्त्वे सति क्रियावत्त्वात् घटवत् । तनुभुवनादि कार्यम्, महत्त्वे सति मूर्त्तत्वात्, घटवदिति । सावयवेषु द्रव्येष्विदमेव क्रियते नेतरदिति कार्यत्वस्य नियामकं सावयवत्वातिरेकि रूपान्तरं नोपलभामहे । कार्यत्वप्रतिनियतं शक्यक्रियत्वं शक्योपादानादिविज्ञानत्वञ्चोपलभ्यते इति चेत् न; कार्यत्वेनानुमतेऽपि विषये ज्ञानशक्त्ती कार्यानुमेये इति अन्यत्रापि सावयवत्वादिना कार्यत्वं ज्ञातमिति ते च प्रतिपन्ने एवेति न कश्चिद्विशेषः । तथा हि घटमणिकादिषु कृतेषु कार्यदर्शनानुमितकर्तृगततन्निर्माणाक्त्तिज्ञानः पुरुषोऽदृष्टपूर्वं विचित्रसन्निवेशं नरेन्द्रभवनमालोक्यावयवसन्निवेशविशेषेण तस्य कायर्त्वं निश्चित्य तदानीमेव कर्त्तुस्तज्ज्ञानशक्त्तिवैचित्र्यमनुमिनोति; अतस्तनुभुवनादेः कार्यत्वे सिद्धे सर्वसाक्षात्कारतन्निर्माणादिनिपुणः कश्चित्पुरुषविशेषः सिध्द्यत्येव ।।\nकिञ्च सर्वचेतनानां धर्माधर्मनिमित्तेऽपि सुखदुःखोपभागे चेतनानधिष्ठितयोरचेतनयोस्तयोः फलहेतुत्वानुपपत्तेः सर्वकर्मानुगुणसर्वफलप्रदानचतुरः कश्चिदास्थेयः, वर्धकिनाऽनधिष्ठितस्य वास्यादेरचेतनस्य देशकालाद्यनेकपरिकसन्निधानेऽपि यूपादिनिर्माणसाधनत्वादर्शनात् । बीजाङ्कुरादेः पक्षान्तर्भावेण तैर्व्यभिचारापादानं श्रोत्रियवेतालानामनभिज्ञताविजृम्भितम्, तत एव सुखादिभिर्व्यभिचारवचनमपि तथैव । न च लाघवेनोभयवादिसम्प्रतिपन्नक्षेत्रज्ञानामेव ईदृशाधिष्ठातृत्वकल्पनं युक्त्तम्, तेषां सूक्ष्मव्यवहितविप्रकृष्टदर्शनाशक्त्तिनिश्चयात्, दर्शनानुगुणैव हि सर्वत्र कल्पना । न च क्षेत्रज्ञवदीश्वरस्याशक्त्तिनिश्चयोऽस्ति, अतः प्रमाणान्तरतो न तत्सिद्धयनुपपत्तिः । समर्थकर्तृपूर्वकत्वनियतकार्यत्वहेतुना सिद्धयन् स्वाभाविकसर्वार्थसाक्षात्कारतन्नियमनशक्त्तिसम्पन्न एव सिद्धयति । यत्त्वनैश्वर्याद्यापादनेन धर्मविशेषविपरीतसाद्यनत्वमुन्नीतम् तदनुमानवृत्तानभिज्ञत्वनिबन्धनम्, सपक्षे सहदृष्टानां सर्वेषां कार्य्यस्याहेतुभूनानां च धर्माणां लिङ्गिन्यप्राप्तेः । एतदुक्त्तं भवतिकेनचित् किञ्चित्क्रियमाणं स्वोत्पत्तयेकर्तुः स्वनिर्माणसामथ्यर्ं स्वोपादानोपकरणज्ञानं चापेक्षते, न त्वन्यासामर्थ्यमन्याज्ञानञ्च, हेतुत्वाभावात् । स्वनिर्माणसामर्थ्यस्वोपादानोपकरणज्ञानाभ्यामेव स्वोत्पत्तावुपपन्नायां सम्बन्धितया दर्शनमात्रेणाकिञ्चित्करस्यार्थान्तराज्ञानादेर्हेतुत्वकल्पनायोगादिति । किञ्च क्रियमाणवस्तुव्यतिरिक्त्तार्थाज्ञानादिकं सर्वविषयं क्रियोपयोगि? उत कतिपयविषयम्? न तावत्सर्वविषयम्, नहि कुलालादिः क्रियमाणव्यतिरिक्त्तं किमपि न जानाति । नापि कतिपयविषयम् सर्वेषु कर्तृषु तत्तदज्ञानाशक्त्त्यनियमेन सर्वेषामज्ञानादीनां व्यभिचारात्, अतः कार्यत्वस्यासाधकानामनीश्वरत्वादीनां लिङ्गिन्यप्राप्तिरिति न विपरीतसाधनत्वम् । कुलालादीनां दण्डचक्राद्यधिष्ठानं शरीरद्वारेणैव दृष्यमिति जगदुपादानोपकरणाधिष्ठानमीश्वरस्याशरीरस्यानुपपन्नमिति चेत् न; सङ्कल्पमात्रेणैव परशरीरगतभूतवेतालगरलाद्यपगमविनाशदर्शनात् । कथमशरीरस्य परप्रवर्त्तनरूपस्सङ्कल्प इति चेत् न शरीरापेक्षस्सङ्कल्पः, शरीरस्य सङ्कल्पहेतुत्वाभावात् । मन एव हि सङ्कल्पहेतुः, तदभ्युपगतमीश्वरेऽपि, कार्यत्वेनैव ज्ञानशक्त्तिवन्मनसोऽपि प्राप्तत्वात् । मानसः सङ्कल्पः स शरीरस्यैव, सशरीरस्यैव समनस्कत्वादिति चेत् न; मनसो नित्यत्वेन देहापगमेऽपि मनस्सद्भावेनानैकान्तिकत्वात् अतो विचित्रावयवसन्निवेशविशेषतनुभुवनादिकार्यनिर्माणे पुण्यपापपरवशः परिमितशक्त्तिज्ञानः क्षेत्रज्ञो न प्रभवतीति निखिलभुवननिर्माणचतुरोऽचिन्त्यापरिमितज्ञानशकत्यैश्वर्योऽशरीरः सङ्कल्पमात्रसाधनपरिनिष्पन्नानन्तविस्तारविचित्ररचनप्रपञ्चः पुरुषविशेष ईश्वरोऽनुमानेनैव सिध्द्यति । अतः प्रमाणान्तरावसेयत्वाद् ब्रह्मणः नैतद्वाक्यं ब्रह्म प्रतिपादयति । किञ्च अत्यन्तभिन्नयोरेव मृद्द्रव्यकुलालयोर्निमित्तोपादानत्वदर्शनेन आकाशादेर्निरवयवद्रव्यस्य कार्यत्वानुपपत्त्या च नैकमेव ब्रह्म कृत्स्नस्य जगतो निमित्तमुपादानञ्च प्रतिपादयितुं शाक्नोतीति ।।\nएवं प्राप्ते ब्रूमः- यथोक्त्तलक्षणं ब्रह्म जन्मादिवाक्यं बोधयत्येव कुतः? शास्त्रैकप्रमाणकत्वाद्व्रह्मणः । यदुक्त्तं सावयवत्वादिना कार्यं सर्वं जगत्, कार्यं च तदुचितकर्तृविशेषपूर्वकं दृष्टमिति निखिलजगन्निर्माणतदुपादानोपकरणवेदनचतुरः कश्चिदनुमेय इति तदयुक्त्तम्; महीमहार्णवादीनां कायर्त्वेप्येकदैवैकेन निर्मिता इत्यत्र प्रमाणाभावात्, न चैकस्य घटस्येव सर्वेषामेकं कार्यत्वम्, येनैकदैवैकः कर्त्ता स्यात् । पृथग्भूतेषु कार्येषु कालभेदकर्तृभेददर्शनेन कर्तृकालैक्यनियमादर्शनात् ।। न च क्षेत्रज्ञानां विचित्रजगन्निर्माणाशकत्या कार्यत्वबलेन तदतिरिक्त्तकल्पनायामनेककल्पनानुपपत्तेश्चैकः एव कर्त्ता भवितुमर्हतीति क्षेत्रज्ञानामेवोपचितपुण्यविशेषाणां शक्त्तिवैचित्र्यदर्शनेन तेषामेवातिशयितादृष्टसम्भावनया च तत्तद्विलक्षणकार्यहेतुुत्वसम्भवात् तदतिरिक्त्तात्यन्तादृष्टपुरुषकल्पनानुपपत्तेः, न च युगपत्सर्वोच्छितिः सर्वोत्पत्तिश्च प्रमाणपदवीमधिरो हतः, अदर्शनात्, क्रमेणैवोत्पत्तिविनाशदर्शनाच्च, कार्यत्वेन सर्वोत्पत्तिविनाशयोः कल्प्यमानयोर्दर्शनानुगुण्येन कल्पनायां विरोधाभावाच्च, अतो बुद्धिमदेककतर्ृकत्वे साध्ये कार्यत्वस्यानैकान्त्यम्, पक्षस्याप्रसिद्धविशेषणत्वं, साध्यविकलता च दृष्टान्तस्य सर्वनिर्माणचतुरस्यैकस्याप्रसिद्धेः, बुद्धिमत्कर्तृकत्वमात्र साध्ये सिद्धसाधनता । सार्वज्ञ्यसर्वशक्त्तियुक्त्तस्य कस्यचिदेकस्य साधकमिदं कार्यत्वम् किं युगपदुत्पद्यमानसर्ववस्तुगर्तं? उत क्रमेणोत्पद्यमानसर्ववस्तुगतम्? युगपदुत्पद्यमानसर्ववस्तुगतत्वे कायर्त्वस्यासिद्धता । क्रमेणोत्पद्यमानसर्ववस्तुगतत्वेऽनेकतर्ृकत्वसाधनाद्धिरुद्धता, अत्राप्येककर्तृकत्वसाधने प्रत्यक्षनानुमानविरोधः शास्त्रविरोधश्च; कुम्भकारो जायते रथकारो जायत इत्यादि श्रवणात् । अपिचसर्वेषां कार्याणां शरीरादीनां सत्त्वादिगुणकार्यरूपसुखाद्यन्वयदर्शनेन सत्त्वादिमूलत्वमवश्याश्रयणीयं कार्यवैचित्र्यहेतुभूताः कारणगता विशेषाःसत्त्वादयः । तेषां कार्याणां तन्मूलत्वापादनं तद्युक्त्तपुरुषान्तःकरणविकारद्वारेण । पुरुषस्य च तद्योगः कर्ममूल इति कायर्विशेषारम्भायैव, ज्ञानशक्त्तिवत्कर्त्तुः कर्मसम्बन्धः कार्यहुेत्वनैवावश्याश्रयणीयः, ज्ञानशक्त्तिवैचित्र्यस्य च कर्ममूलत्वात्, इच्छायाः कार्यारम्भहेतुत्वेऽपि विषयविशेषविशेषितायास्तस्यासप्तत्त्वादिमूलत्वेन कर्मसम्बन्धोऽवर्जनीयः । अतः क्षेत्रज्ञा एव कर्त्तारः; न तद्विलक्षणः कश्चिदनुमानात्सिद्धयति ।।\nभवन्ति च प्रयोगाः- तनुभुवनादि क्षेत्रज्ञकर्तृकम्, कायर्त्वात्, घटवत् । ईश्वरः कर्त्ता न भवति, प्रयोजनशून्यत्वात्, मुक्त्तात्मवत् । इश्वरः कर्त्ता न भवति, अशरीरत्वात् तद्वदेव । न च क्षेत्रज्ञानां स्वशरीराधिष्ठाने व्यभिचारः, तत्राप्यनादेः सूक्ष्मशरीरस्य सद्भावात् । विमतिविषयः कालो न लोकशून्यः, कालत्वात्, वर्तमानकालवत् इति । अपिच किमीश्वरः सशरीरोऽशरीरो वा कार्यं करोति? । न तावदशरीरः, अशरीरस्य कर्तृत्वानुपलब्धेः । मानसान्यपि कार्याणि सशरीरस्यैव भवन्ति । मनसो नित्यत्वेऽप्यशरीरेषु मुक्त्तेषु तत्कार्यादर्शनात् । नापि सशरीरः, विकल्पासहत्वात् । तच्छरीरं किं नित्यम्? उतानित्यम्? । न तावन्नित्यम्, सावयवस्य तस्य नित्यत्वे जगतोऽपि नित्यत्वाविरोधादीश्वरासिद्धेः । नाप्यनित्यम्, तद्वयतिरिक्त्तस्य तच्छरीरहेतोस्तदानीमभावात् । स्वयमेव हेतुरिति चेत् न, अशरीरस्य तदयोगात् । अन्येन शरीरेण सशरीर इति चेत् न, अनवस्थानात् ।।\nस किं सव्यापारो वा निर्व्यापारो वा? अशरीरत्वादेव न सव्यापारः । नापि निर्व्यापारः कार्यं करोति, मुक्त्तात्मवत् । कार्यं जगदिच्छामात्रव्यापारकर्तृकमित्युच्यमाने पक्षस्याप्रसिद्धविशेषणत्वम्; दृष्टान्तस्य च साध्यहीनता । अतो दर्शनानुगुण्येनेश्वरानुमानं दर्शनानुगुण्यपराहतमिति शास्त्रैकप्रमाणकः परब्रह्मभूतः सर्वेश्वरः पुरुषोत्तमः ।। शास्त्रं तु सकलेतरप्रमाणपरिदृष्टसमस्तवस्तुविसजातीयम् सार्वज्ञ्यसत्यसङ्कल्पत्वादिमिश्रानवधिकातिशयापरिमितोदारगुणसागरन्निखिलहेयप्रत्यनीकस्वरूपं प्रतिपादयतीति न प्रमाणान्तरावसितवस्तुसाधर्म्यप्रयुक्त्तदोषगन्धप्रसङ्गः । यत्तु निमित्तोपादानयोरैक्यमाकाशादेर्निरवयवद्रव्यस्य कार्यत्वं चानुपलब्धमशक्यप्रतिपादनमित्युक्त्तम्; तदप्यविरुद्धमिति \"प्रकृतिश्च प्रतिज्ञादृष्टान्तानुपरोधात्\" \"न वियदश्रुते\"रित्यत्र प्रतिपादयिष्यते । अतः प्रमाणान्तरागोचरत्वेन शास्त्रैकविषयत्वात् \"यतो वा इमानि\" इत्यादिवाक्यमुक्त्तलक्षणं ब्रह्म प्रतिपादयतीति सिद्धम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.3 शास्त्रयोनित्वाधिकरणम्\n\"यतो वा इमानि\" इत्यादि वाक्यमेव विषयः। तत् किं जगत्कारणे ब्रह्मणि प्रमाणम् ? उत नेति संशयः। नैतत् प्रमाणमिति पूर्वः पक्षः। अनुमानसिद्धब्रह्मविषयत्वात्। प्रमाणान्तराविषये हि शास्त्रं प्रमाणम्। जगतः सावयवत्वेन कार्यत्वात्। कार्यस्य स्वोपादानोपकरणसंप्रदानप्रयोजनाद्यभिज्ञकर्तृकत्वात्, जगन्निर्माणकार्यचतुरः कर्मपरवशपरिमितशक्त्यादिक्षेत्रज्ञविलक्षणः सर्वज्ञः सर्वशक्तः सर्वेश्वरोऽनुमानसिद्ध इति न तस्मिन् \"यतो वा इमानि भूतानि\" इत्यादिवाक्यं प्रमाणमिति॥ राद्धान्तस्तु - जगतः कार्यत्वेऽपि एकदैवैकेनैव कृत्स्नं जगत् निर्मितमित्यत्र प्रमाणाभावात्; क्षेत्रज्ञानामेव विलक्षणपुण्यानां ज्ञानशक्तिवैचित्र्यसंभावनया कदाचित् कस्यचिज्जगदेकदेशनिर्माणसामर्थ्यसंभवात्, तदतिरिक्तपुरुषानुमानं न संभवतीति शास्त्रैकप्रमाणकत्वात् ब्रह्मणः तत्प्रतिपादकत्वेन तस्मिन्, \"यतो वा इमानि भूतानि\" इत्यादिवाक्यं प्रमाणमिति। शास्त्रं योनिः यस्य, कारणं प्रमाणम्, तद् ब्रह्म शास्त्रयोनि; प्रमाणान्तराविषयत्वेन शास्त्रैकप्रमाणकत्वाद् ब्रह्मणः तस्मिन्, \"यतो वा इमानि\" इत्यादि वाक्यं प्रमाणमिति सूत्रार्थः॥ इति शास्त्रयोनित्वाधिकरणम्॥३॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana-1.1.3 शास्त्रयोनित्वाधिकरणम्\nएवं चिदचिद्वस्तुशरीरकतया तद्विशिष्टस्य ब्रह्मण एव जगदुपादानत्वं निमित्तत्वं च नानुमानगम्यमिति शास्त्रैकप्रमाणकत्वात्तस्य 'यतो वा इमानि भूतानि' (तै.आ. 5.15.1) इत्यादि वाक्यं निखिलजगदेककारणं ब्रह्म बोधयत्येवेति सिद्धम् ॥ 03 ॥"
                            }
                        ]
                    },
                    {
                        "verse_number": 4,
                        "original_text": "Adhikarana 1.1.4  समन्वयाधिकरणम्\nतत्तु समन्वयात् ॥1.1.4॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.4  समन्वयाधिकरणम्\nयद्यपि प्रमाणान्तरागोचरं ब्रह्म । तथाऽपि प्रवृत्तिनिवृत्तिपरत्वाभावेन सिद्धरूपं ब्रह्म न शास्त्रं प्रतिपादयतीत्याशङ्कयाह -प्रसक्त्ताशङ्कानिवृत्त्यर्थः तु शब्दः, तत् शास्त्रप्रमाणकत्वं ब्रह्मणः सम्भवत्येव, कुतः समन्वयात् परमपुरुषार्थतयाऽन्वयस्समन्वयः, परमपुरुषाथर्भूतस्यैव ब्रह्मणोऽभिधेयतयाऽन्वयात् । \"एवमिव समन्वितो ह्यौपनिषदः पदसमुदायः, \"यतो वा इमानि भूतानि भूतानि जायन्ते\" \"सदेव सोम्येदमग्र आसीदेकमेवाद्वितीयम् । \"तदैक्षत बहु स्यां प्रजायेति तत्तेजोऽसजत\" \"ब्रह्म वा इदमेकमेवाग्र आसीत्\" \"आत्मा वा इदमेक एवाग्र असीत्\" \"तस्माद्वा एतस्मादात्मनः आकाशः सम्भूतः\" \"एको ह वै नारायण आसीत्\" । \"सत्यं ज्ञानमनन्तं ब्रह्म\"\"आनन्दो ब्रह्मेत्ये\"वमादिः । न च व्युत्पत्तिसिदद्यपरिनिष्पन्नवस्तुप्रतिपादनसमर्थानां पदसमुदायानामखिलजगदुत्पत्तिस्थितिविनाशहेतुभूताशेषदोषप्रत्यनीकापरिमितोदारगुणसागरा नवधिकातिशयानन्दस्वरूपे ब्रह्मणि समन्वितानां प्रवृत्तिनिवृत्तिरूपप्रयोजनविरहादन्यपपरत्वंस्वविषयावबोधपर्यवसायित्वात्सर्वप्रमाणानाम् । न च प्रयोजनानुगुणा प्रमाणप्रवृत्तिः, प्रयोजनं हि प्रमाणानुगुणम् । न च प्रवृत्तिनिवृत्त्यन्वयविरहिणः प्रयोजनशून्यत्वम्, पुरुषार्थान्वयप्रतीतेः । तथा स्वरूपपरेष्वपि \"पुत्रस्ते जातो नायं सर्पः\" इत्यादिषु हषर्भयनिवृत्तिरूपप्रयोजनवत्त्वं दृष्टम् ।।\nअत्राहन वेदान्तवाक्यानि ब्रह्म प्रतिपादयन्ति प्रवृत्तिनिवृत्त्यन्वयविरहिणश्शास्त्रस्यानर्थक्यात् । यद्यपि प्रत्यक्षादीनि वस्तुयाथात्म्यावबोधे पर्यवस्यन्ति, तथापि शास्त्रं प्रयोजनपर्यवसाय्येव । न हि लोकवेदयोः प्रयोजनरहितस्य कस्यचिदपि वाक्यस्य प्रयोग उपलब्धचरः । न च किञ्चित्प्रयोजनमनुद्दिश्य वाक्यप्रयोगः श्रवणं वा सम्भवति । तच्च प्रयोजनं प्रवृत्तिनिवृत्तिसाध्येष्टानिष्टप्राप्तिपरिहारात्मकमुपलब्धम्, \"अर्थार्थी राजकुलं गच्छेत् मन्दाग्निर्नाम्बु पिबेत्, स्वर्गकामो यजेत, न कलञ्जं भक्षयेत्\" इत्येवमादिषु । यत्पुनः सिद्धवस्तुपरेष्वपि \"पुत्रस्ते जातो नायं सर्पो रज्जुरेषा\" इत्यादिषु हर्षभयनिवृत्तिरूपपुरुषर्थान्वयो दृष्ट इत्युक्त्तम् । तत्र किं पुत्रजन्माद्यर्थत्वम् पुरुषार्थावाप्तिः? उत तज्ज्ञानात्? इति विवेचनीयम् । सतोऽप्यज्ञातस्यार्थस्यापुरुषार्थत्वेन तज्ज्ञानादिति चेत् तर्ह्यसत्यप्यर्थे ज्ञानादेव पुरुषार्थः सिदध्यतीत्यर्थपरत्वाभावेन प्रयोजनपर्यवसायिनोऽपि शास्त्रस्य नार्थसद्भावे प्रामाण्यम् । तस्मात्सर्वत्र प्रवृत्तिनिवृत्तिपरत्वेन ज्ञानपरत्वेन वा प्रयोजनपर्यवसानमिति कस्यापि वाक्यस्य परिनिष्पन्ने वस्तुनि तात्पर्यासम्भवान्न वेदान्ताः परिनिष्पन्नं ब्रह्म प्रतिपादयन्ति ।।\nअत्र कश्चिदाह - वेदान्तवाक्यान्यपि कार्यपरतयैव ब्रह्मणि प्रमाण भावमनुभवन्ति । कथं? निष्प्रपञ्चमद्वितीयं ज्ञानैकरसं ब्रह्मानाद्यविद्यया सप्रपञ्चतया प्रतीयमानं निष्प्रपञ्चं कुर्यादिति ब्रह्मणः प्रपञ्चप्रविलयद्वारेण विधिविषयत्वमिति । कोऽसौ द्रष्ट्टदृश्यरूपप्रपञ्चप्रविलयद्वारेण साध्यज्ञानैकरसब्रह्मविषयो विधिः? \"न दृष्टेर्द्रष्टारं पश्येः । न मतेर्मन्तारं मन्वीथाः\"इत्यादि । द्रष्ट्टदृश्यरूपभेदशून्यं दृशिमात्रं ब्रह्म कुर्यादित्यर्थः । स्वतस्सिद्धस्यापि ब्रह्मणो निष्प्रपञ्चतारूपेण कार्यत्वमविरुद्धमिति ।।\nतदयुक्त्तम्- नियोगवाक्यार्थवादिना हि नियोगो नियोज्यविशेषणं विषयः करणमितिकर्त्तव्यता प्रयोक्त्ता च वक्त्तव्याः । तत्र हि नियोज्यविशेषणमनुपादेयम् । तच्च निमित्तं फलमिति द्विधा । अत्र किं नियोज्य विशेषणम्? तच्च किं निमित्तं फलं वेति विवेचनीयम् । ब्रह्म स्वरूपयाथात्म्यानुभवश्चेन्नियोज्यविशेषणम्; तर्हि न तन्निमित्तम्, जीवनादिवत्तस्यासिद्धत्वात् । निमित्तत्वे च तस्य नित्यत्वेनापवर्गोत्तरकालमपि जीवननिमित्ताग्निहोत्रादिवत् नित्यतद्विषयानुष्ठानप्रसङ्गः । नापि फलम्, नैयोगिकफलत्वेन स्वर्गादिवदनित्यत्वप्रसङ्गात् ।।\nकश्चात्र नियोगविषयः? ब्रह्मैवेति चेत् न,तस्य नित्यत्वेनाभव्यरूपत्वात्, अभावार्थत्वाच्च । निष्प्रपञ्चं ब्रह्म साध्यमिति चेत्; साध्यत्वेऽपि फलत्वमेव । अभावार्थत्वान्न विधिविषयत्वम् । साध्यत्वं च कस्य? । किं ब्रह्मणः? उत प्रपञ्चनिवृत्तेः? । न तावद्व्रह्मणः, सिद्धत्वादनित्यत्वप्रसक्त्तेश्च । अथ प्रपञ्चनिवृत्तेः । न तर्हि ब्रह्मणः साध्यत्वम् । प्रपञ्चनिवृत्तिरेव विधिविषय इति चेत् न, तस्याः फलत्वेन विधिविषयत्वायोगात् । प्रपञ्चनिवृत्तिरेव हि मोक्षः, स च फलम् । अस्य च नियोगविषयत्वे नियोगात्प्रपञ्चनिवृत्तिः, प्रपञ्चनिवृत्त्या नियोगं इतीतरेतराश्रयत्वम् ।।\nअपिच किं निवर्त्तनीयः प्रपञ्चो मिथ्यारूपः, सत्यो वा? । मिथ्यारूपत्वे ज्ञाननिवर्त्त्यत्वादेव नियोगेन न किञ्चित्प्रयोजनम्, नियोगस्तु निवर्त्तकज्ञानमुत्पाद्य तद्द्वारेण प्रपञ्चस्य निवर्त्तक इति चेत्, तत्स्ववाक्यादेव जातमिति नियोगेन न प्रयोजनम्, वाक्यार्थज्ञानादेव ब्रह्मव्यतिरिक्त्तस्य कृत्स्नस्य मिथ्याभूतस्य प्रपञ्चस्य वाधितत्वात् सपरिकरस्य नियोगस्यासिद्धिश्च । प्रपञ्चस्य निवर्त्यत्वे प्रपञ्चनिवर्तको नियोगः किं ब्रह्मस्वरूपमेव? उत तद्वयतिरिक्त्तः? । यदि ब्रह्मस्वरूपमेव निवर्त्तकस्य नित्यतया निवर्त्यप्रपञ्चसद्भाव एव न सम्भवति । नित्यत्वेन नियोगस्य विषयानुष्ठानसाध्यत्वं च न घटते । अथ ब्रह्मस्वरूपव्यतिरिक्त्तः । तस्य कृत्स्नप्रपञ्चनिवृत्तिरूपविषयानुष्ठानसाध्यत्वेन प्रयोक्त्ता च नष्ट इत्याश्रयाभावादसिद्धिः । प्रपञ्चनिवृत्तिरूपविषयानुष्ठानेनैव ब्रह्मस्वरूपव्यतिरिक्त्तस्य कृत्स्नस्य निवृत्तत्त्वान्न नियोगनिष्पाद्यं मोक्षाख्यां फलम् । किञ्च, प्रपञ्च निवृत्तेर्नियोगकरणस्य इति कर्त्तव्यताभावात्, अनुपकृतस्य च करणत्वायोगान्न करणत्वम् । कथमितिकर्त्तव्यताऽभाव इति चेत् इत्थम्; अस्येतिकर्त्तव्यता भावरूपा? अभावरूपा वा? भावरूपा च करणशरीरनिष्पत्तितदनुग्रहकार्यभेदभिन्ना । उभयविधा च न सम्भवति । न हि मुद्भराभिधातादिवत् कृत्स्नस्य प्रपञ्चस्य निवर्त्तकः कोऽपि दृश्यत इति दृष्टार्था न सम्भवति । नापि निष्पन्नस्य करणस्य कार्योत्पत्तावनुग्रहः सम्भवति, अनुग्राहकांशसद्भावेन कृत्स्नप्रपञ्चनिवृत्तिरूपकरणस्वरूपासिद्धेः । ब्रह्मणोऽद्वितीयत्वज्ञानं प्रपञ्चनिवृत्तिरूपकरणशरीरं निष्पादयतीति चेत् तेनैव प्रपञ्चनिवृत्तिरूपो मोक्षः सिद्ध इति न करणादिनिष्पाद्यमवशिष्यत इति पूर्वमेवोक्त्तम् । अभावरूपत्वे चाभावादेव न करणशरीरं निष्पादयति । नाप्यनुग्राहकः, अतो निष्प्रपञ्चब्रह्मविषयो विधिर्न सम्भवति ।।\nअन्योऽप्याह- यद्यपि वेदान्तवाक्यानां न परिनिष्पन्नब्रह्मस्वरूपपरतया प्रामाण्यम्, तथापि ब्रह्मस्वरूपं सिद्धयत्येव । कुतः? ध्यानविधिसामर्थ्यात् । एवमेव हि समामनन्ति \"आत्मा वा अरे द्रष्टव्यः श्रोतव्यो मन्तव्यो निदिध्यासितव्यः\" \"य आत्माऽपहतपाप्मासोऽन्वेष्टव्यः स विजिज्ञासितव्यः\" \"आत्मेत्येवोपासीत\" \"आत्मानमेव लोकमुपासीत\" इति । अत्र ध्यानविषयो हि नियोगः स्वविषयभूतध्यानं ध्येयैकनिरूपणीयमिति ध्येयमाक्षिपति । स च ध्येयः स्ववाक्यनिर्दिष्ट आत्मा । स किं रूप इत्यपेक्षायां तत्स्वरूपविशेषसमर्पणद्वारेण \"सत्यं ज्ञानमनन्तं ब्रह्म\" \"सदेव सोम्येदमग्र आसीत्\" इत्येवमादीनां वाक्यानां ध्यानविधिशेषतया प्रामाण्यमितिविधिविषयभूतध्यानशरीरानुप्रविष्टब्रह्मस्वरूपेऽपि तात्पर्यमस्त्येव; अतः \"एकमेवाद्वितीयम्\" \"तत्सत्यं स आत्मा तत्त्वमसि श्वेतकेतो\" \"नेह नानाऽस्ति किञ्चन\" इत्यादिभिर्ब्रह्मस्वरूपमेकमेव सत्यम्, तद्वयतिरिक्त्तं सर्वं मिथ्येत्यवगम्यते । प्रत्यक्षादिभिर्भेदावलम्बिना च कर्मशास्त्रेण भेदः प्रतीयते, भेदाभेदयोः परस्परविरोधे सत्यनाद्यविद्यामूलत्वेनापि भेदप्रतीत्युपपत्तेरभेद एव परमार्थ इति निश्चीयते । तत्र ब्रह्मध्याननियोगेन तत्साक्षात्कारफलेन निरस्तसमस्ताविद्याकृतविविध भेदाद्वितीयज्ञानैकरसब्रह्मभावरूपमोक्षः प्राप्यते । न च वाक्यात् वाक्यार्थज्ञानमात्रेण ब्रह्मभावसिद्धिः, अनुपलब्धेर्विविधभेददर्शनानुवृत्तेश्च । तथा च सति श्रवणादिविधानमनर्थकं स्यात् ।।\nअथोच्येत- रज्जुरेषा न सर्प्पः\" इत्युपदेशेन सर्पभयनिवृत्तिदर्शनात् रज्जुसपर्वद्वन्धस्य च मिथ्यारूपत्वेन ज्ञानवाध्यतया तस्य वाक्यजन्यज्ञानेनैव निवृत्तिर्युक्त्ता, न नियोगेन नियोगसाध्यत्वे मोक्षस्यानित्यत्वं स्यात्स्वर्गादिवत् । मोक्षस्य नित्यत्वं हि सर्ववादिसम्प्रतिपन्नम् । किञ्च धर्माधर्मयोः फलहेतुत्वं स्वफलानुभवानुगुणशरीरोत्पादनद्वारेणेति ब्रह्मादिस्थावरान्तचतुर्विधशरीरसम्बन्धरूपसंसारफलत्वमवर्जनीयम् । तस्मान्न धर्मसाध्यो मोक्षः । तथा च श्रुतिः \"न ह वै सशरीरस्य सतः प्रियाप्रिययोरपहतिरस्ति । अशरीरं वावसन्तं न प्रियाप्रिये स्पृशतः\" इति अशरीरत्वरूपे मोक्षे धर्माधर्मसाध्यप्रियाप्रियविरहश्रवणात् न धर्मसाध्यमशरीरत्वमिति विज्ञायते । न च नियोगविशेषसाध्यफलविशेषवत् ध्याननियोगसाध्यमशरीरत्वम्, अशरीरत्वस्य स्वरूपत्वेनासाध्यत्वात् । यथाहुः श्रुतयः \"अशरीरं शरीरेष्वनवस्थेष्ववस्थितम्, । महान्तं विभुमा त्मानं मत्वा धीरो न शोचति\" \"अप्राणो ह्यनाः शुर्मः\" \"असङ्गो ह्यं य पुरुषः\" इत्याद्याः । अतोऽशरीरत्वरूपो मोक्षो नित्य इति न धर्मसाध्यः । तथा च श्रुतिः \"अन्यत्र धर्मादन्यत्राधर्मादन्यत्रास्मात् कृताकृतात् । अन्यत्र भूताद्भव्याच्च यत्तत्पश्यसि तद्वद\" इति ।।\nअपि च उत्पत्तिप्राप्तिविकृतिसंस्कृतिरूपेण चतुर्विधं हि साध्यत्वं मोक्षस्य न सम्भवति । न तावदुत्पाद्यः, मोक्षस्य ब्रह्मस्वरूपत्वेन नित्यत्वात् । नापि प्राप्यः, आत्मस्वरूपत्वेन ब्रह्मणो नित्यप्राप्तत्वात् । नापि विकार्य्यः, दध्यादिवदनित्यत्वप्रसङ्गादेव । नापि संस्कार्य्यः, संस्कारो हि दोषापनयनेन वा गुणाधानेन वा साधयति । न तावद्दोषापनयनेन, नित्यशुद्धत्वाद्व्रह्मणः । नाप्यतिशयाधानेन, अनाधेयातिशयस्वरूप त्वात् । नित्यनिर्विकारत्वेन स्वाश्रयायाः पराश्रयायाश्च क्रियाया अविषयतया न निर्धर्षणेनादर्शादिवदपि संस्कार्य्यत्वम् । न च देहस्थतया स्नानादिक्रियया आत्मा संस्क्रियते, किन्त्विविद्यागृहीतस्त्सङ्गतोऽहङ्कर्ता । तत्फलानुभवोऽपि तस्यैव । न चाहङ्कर्तैवात्मा, तत्साक्षित्वात् ।तथा च मन्त्रवर्णः \"तयोरन्यः पिफ्पलं स्वाद्वत्त्यनश्रन्नन्यो अभिचाकशीति\" इति; \"आत्मेन्द्रियमनोयुक्त्तं भोक्त्तेत्याहुर्मनीषिणः\" \"एको देवः सर्वभूतेषु गूढः सर्वव्यापी सर्वभूतान्तरात्मा । कर्माध्यक्षः सवर्भूताधिवासः साक्षी चेता केवलो निर्गुणश्च\" । स पर्य्यगाच्छुक्रमकायमब्रणमस्नाविरं शुद्धमपापविद्धम्\" इति च । अविद्यागृहीतादहङ्कर्त्तुरात्मस्वरूपमनाधेयातिशयं नित्यशुद्धं निविर्कारं निष्कृष्यते, तस्मादात्मस्वरूपत्वेन न साध्यो मोक्षः । यद्येवं किं वाक्यार्थज्ञानेन क्रियत इति चेत् मोक्षप्रतिबन्धनिवृत्तिमात्रमिति ब्रूमः । तथा च श्रुतयः \"त्वं हि नः पिता योऽस्माकमविद्यायाः परं पारं तारयसि\" इति \"श्रुतं ह्येवमेव भगवद्दृशेभ्यस्तरति शोकमात्मविदिति सोऽहं भगवः शोचामि तं मा भगवान् शोकस्य पारं तारयतु\" \"तस्मै मृदितकषायाय तमसः पारं दर्शयति भगवान् सनत्कुमारः\" इत्याद्याः । तस्मान्नित्यस्यैव मोक्षस्य प्रतिबन्धनिवृत्तिर्वाक्यार्थज्ञानेन क्रियते, निवृत्तिस्तु साध्यापि प्रध्वंसाभावरूपा न विनश्यति । \"ब्रह्म वेद ब्रह्मैव भवति\" \"तमेवं विदित्वाऽतिमृत्युमेति\" इत्यादिवचनं मोक्षस्य वेदनानन्तरभावितां प्रतिपादयन्नियोगव्यवधानं प्रतिरुणद्धि न च विदिक्रियाकर्मत्वेन वा ध्यानक्रियाकर्मत्वेन वा कार्यानुप्रवेशः, उभयविधिकर्मत्वप्रतिेषेधात् । \"अन्यदेव तद्विदिादथो अविदितादपि\" \"ये नेदं सर्वं विजानाति तं केन विजानीयात्\" इति । \"तदेव ब्रह्म त्वं विद्धि नेदं यदिदमुपासते\" इति च ।। न चैतावता शास्त्रस्य निर्विषयत्वम्, अविद्याकल्पितभेदनिवृत्तिपरत्वाच्छास्त्रस्य । न हीदन्तया ब्रह्म विषयीकरोति शास्त्रम्; अपि तु अविषयं प्रत्यगात्मस्वरूपं प्रतिपादयदविद्याकल्पितज्ञानज्ञातृज्ञेयविभागं निवर्त्तयति । तथा च शास्त्रम् \"न दृष्टेर्द्रष्टारं पश्येः\" इत्येवमादि । न च ज्ञानादेव बन्धनिवृत्तिरिति श्रवणादिविध्यानर्थक्यम्, स्वभावप्रवृत्तसकलेतरविकल्पविमुखीकरणद्वारेण वाक्यार्थावगतिहेतुत्वात्तेषाम् । न च ज्ञानमात्राद्वन्धनिवृत्तिर्न दृष्टेति वाच्यम्, बन्धस्य मिथ्यारूपत्वेन ज्ञानोत्तरकालं स्थित्यनुपपत्तेः, अत एव न शरीरपातादूर्ध्वमेव बन्धनिवृत्तिरिति वक्त्तुं युक्त्तम् । नहि मिथ्यारूपसर्पभयनिवृत्तिः रज्जुयाथात्म्यज्ञानातिरेकेण सर्पविनाशमपेक्षते, यदि शरीरसम्बन्धः पारमार्थिकः तदा हि तद्विनाशपेक्षा, स तु ब्रह्मव्यतिरिक्त्ततया न पारमार्थिकः । यस्य तु बन्धो न निवृत्तस्तस्य ज्ञानमेव न जातमित्यवगम्यते, ज्ञानकार्यादर्शनात् । तस्मात् शरीरस्थितिर्भवतु वा मा वा वाक्यार्थज्ञानसमनन्तरं मुक्त्त एवासौ; अतो न ध्याननियोगसाध्यो मोक्ष इति न ध्यानविधिशेषतया ब्रह्मणः सिद्धिः, अपि तु \"सत्यं ज्ञानमनन्तं ब्रह्म\" \"तत्त्वमसि\" \"अयमात्मा ब्रह्म\" इति तत्परेणैव पदसमुदायेन सिध्यतीति ।।\nतदयुक्त्तम्; वाक्यार्थज्ञानमात्राद्वन्धनिवृत्त्यनुपपत्तेः । यद्यपि मिथ्यारूपो बन्धो ज्ञानबाध्यः, तथापि बन्धस्यापरोक्षत्वात  न परोक्षरूपेण वाक्यार्थज्ञानेन स बाध्यते । रज्वादावपरोक्षसर्पप्रतीतौ वर्तमानायां नायं सर्पो रज्जुरेषेत्याप्तोपदेशजनितपरोक्षसर्पविपरीतज्ञानमात्रेण भयानिवृत्तिदर्शनात्, आप्तोपदेशस्य तु भयनिवृत्ति हेतुत्वं वस्तुयाथात्म्यापरोक्षनिमित्तप्रवृत्तिहेतुत्वेन । तथा हि; रज्जुसर्पदर्शनभयात् परावृत्तः पुरुषो नायं सर्पो रज्जुरेषेत्याप्तोपदेशेन तद्वस्तुयाथात्मेदर्शने प्रवृत्तः तदेव प्रत्यक्षेण दृष्ट्वा भयान्निवर्त्तते । न च शब्द एव प्रत्यक्षज्ञानं जनयतीति वक्त्तुं युक्त्तम्, तस्यानिन्द्रियत्वात् । ज्ञानसामग्रीष्विन्द्रियाण्येव ह्यपरोक्षसाधनानि । न चास्यानभिसंहितफलकर्मानुष्ठानमृदितकषायस्य श्रवणमनननिदिध्यासनविमुखीकृतिाह्यविषयस्य पुरुष स्य वाक्यमेवापरोक्षज्ञानं जनयति इति निवृत्तप्रतिबन्धे तत्परेऽपि पुरुषे ज्ञानसामग्रीविशेषाणामिन्द्रियादीनां स्वविषयनियमातिक्रमादर्शनेन तदयोगात् । न च ध्यानस्य वाक्यार्थज्ञानोपायता, इतरेतराश्रयत्वात्; वाक्यार्थज्ञाने जाते तद्विषयध्यानम्, ध्याने निवृत्ते वाक्यार्थज्ञानमिति । न च ध्यानवाक्यार्थज्ञानयोर्भिन्नविषयत्वम्, तथा सति ध्यानस्य वाक्यार्थज्ञानोपायता न स्यात् । न ह्यन्यध्यानमन्यौन्मुख्यमुत्पादयति । ज्ञातार्थस्मृतिसन्ततिरूपस्य ध्यानस्य वाक्यार्थज्ञानपूर्वकत्वमवर्जनीयम्, ध्येयब्रह्मविषयज्ञानस्य हेत्वन्तरासम्भवात् । न च ध्यानमूलं ज्ञानं वाक्यान्तरजन्यम्, निवर्त्तकज्ञानं तत्त्वमस्यादिवाक्यजन्यमिति युक्त्तम् । ध्यानमूलमिदं वाक्यान्तरजन्यं ज्ञानं तत्त्वमस्यादिवाक्यजन्यज्ञानेनैकविषयम्, भिन्नविषयं वा । एकविषयत्वे तदेवेतरेतराश्रयत्वम् । भिन्नविषयत्वे ध्यानेन तदौन्मुख्यापादनासम्भवः । किञ्च ध्यानस्य ध्येयध्यात्राद्यनेकप्रपञ्चापेक्षत्वान्निष्प्रपञ्चब्रह्मात्मैकत्वविषयवाक्यार्थज्ञानोत्पत्तौ दृष्टद्वारेण नोपयोग इति वाक्यार्थज्ञानमात्रादविद्यानिवृत्तिं वदतः श्रवणमनननिदिध्यासनविधीनामानर्थक्यमेव ।।\nयतो वाक्यादापरोक्ष्यज्ञानासम्भवाद्वाक्यार्थज्ञानेनाविद्या न निवर्त्तते, तत एव जीवन्मुक्त्तिरपि दूरोत्सारिता । का चेयं जीवन्मुक्त्तिः? सशरीरस्यैव मोक्ष इति चेत् माता मे वन्ध्येतिवदसङ्गतार्थं वचः, यतः सशरीरत्वं बन्धः, अशरीरत्वमेव मोक्ष इति त्वयैव श्रुतिभिरुपपादितम् । अथ सशरीरत्वप्रतिभासे वर्तमाने यस्यायं प्रतिभासो मिथ्येति प्रत्ययः, तस्य सशरीरत्वनिवृत्तिरिति । न, मिथ्येतिप्रत्ययेन सशरीरत्वं निवृत्तं चेत् कथं सशरीरस्य मुक्त्तिः? अजीवतोऽपि मुक्त्तिस्सशरीरत्वमिथ्याप्रतिभासनिवृत्तिरेवेति कोऽयं जीवन्मुक्त्तिरिति विशेषः । अथ सशरीरत्वप्रतिभासो बाधितोऽपि यस्य द्विचन्द्रज्ञानवदनुवर्तते, स जीवन्मुक्त्त इति चेत् न, ब्रह्मव्यतिरिक्त्तसकलवस्तुविषयत्वाद्वाधकज्ञानस्य, कारणभूताविद्याकर्मादिदोषः सशरीरत्वप्रतिभासेन सह तेनैव बाधित इति बाधितानुवृत्तिर्न शक्यते वक्त्तुम् । द्विचन्द्रादौ तु तत्प्रतिभासहेतुभूतदोषस्य बाधकज्ञानभूतचन्द्रैकत्वज्ञानाविषयत्वेनाबाधितत्वात्, द्विचन्द्रप्रतिभासानुवृत्तिर्युक्त्ता । किञ्च \"तस्य तावदेव चिरं यावन्न विमोक्ष्ये अथ सम्पत्स्ये\" इति सद्विद्यानिष्ठस्य शरीरपातमात्रमपेक्षते मोक्ष इति वदन्तीयं श्रुतिर्जीवन्मुक्त्तिं वारयति । सैषा जीवन्मुक्त्तिरापस्तम्बेनापि निरस्ता \"वेदानिमं लोकममुञ्च परित्यज्यात्मानमन्विच्छेत् । बुद्धे क्षेमप्रापणं तच्छास्त्रैर्विप्रतिषिद्धम् । बुद्धे चेत् क्षेमप्रापणमिहैव न दःखमुपलभेत । एतेन परं व्याख्यातम्\" इति । अनेन ज्ञानमात्रान्मोक्षश्च निरस्तः । अतस्सकलभेदनिवृत्तिरूपा मुक्त्तिर्जीवतो न सम्भवति । तस्माद्ध्याननियोगेन ब्रह्मापरेक्षज्ञानफलेनैव बन्धनिवृत्तिः । न च नियोगसाध्यत्वे मोक्षस्यानित्यत्वब्रसक्त्तिः, प्रतिबन्धनिवृत्तिमात्रस्यैव साध्यत्वात् । किञ्च न नियोगेन साक्षाद्वन्धनिवृत्तिः क्रियते, किन्तु निष्प्रपञ्चज्ञानैकरसब्रह्मापरोक्ष्यज्ञानेन । नियोगस्तु तदापरोक्ष्यज्ञानं जनयति ।। कथं नियोगस्य ज्ञानोत्पत्तिहेतुत्वमिति चेत् कथं वा भवतो अनभिसंहितफलानां कर्मणां वेदनोत्पत्तिहेतुत्वम्? । मनोनैर्मल्यद्वारेणेति चेत्, ममापि तथैव । मम तु निर्मले मनसि शास्त्रेण ज्ञानमुत्पाद्यते । तव तु नियोगेन मनसि निर्मले ज्ञानसामग्री वक्त्तव्येति चेत् ध्याननियोगनिर्मलं मन एव साधनमिति ब्रूमः । केनावगम्यत इति चेत् भवतो वा कर्मभिर्मनो निर्मलं भवति, निर्मले मनसि श्रवणमनननिदिध्यासनैस्सकलेतरविषयविमुखस्यैव शास्त्रं निवर्तकज्ञानमुत्पादयतीति केनावगम्यते? । \"विविदिषन्ति यज्ञेन दानेन तपसाऽनाशकेन\" \"श्रोतव्योमन्तव्यो निदिध्यासितव्यः\" \"ब्रह्म वेद ब्रह्मैव भवति\" इत्यादिभिः शास्त्रैरिति चेत् ममापि \"श्रोतव्योमन्तव्यो निदिध्यासितव्यः \"ब्रह्मविदाप्नोति परम्\" \"न चक्षुषा गृह्यते नापि वाचा\" \"मनसा तु विशुद्धेन\" \"हृदा मनीषा मनसा अभिक्लृप्तः\" इत्यादिभिः शास्त्रै र्ध्याननियोगेन मनो निर्मलं भवति । निर्मलं च मनो ब्रह्मापरोक्षज्ञानं जनयतीत्यवगम्यत इति निरवद्यम् । \"नेदं यदिदमुपासते\" इत्युपास्यत्वं प्रतिषिद्धमिति चेत् नैवम्, नात्र ब्रह्मण उपास्यत्वं प्रतिषिध्यते, अपि तु ब्रह्मणो जगद्वैरूप्यं प्रतिपाद्यते । यदिदं जगदुपासते प्राणिनः, नेदं ब्रह्म, तदेव ब्रह्म त्वं विद्धि, यद्वाचाऽनभ्युदितं येन वागभ्युद्यत इति वाक्यार्थः अन्यथा तदेव ब्रह्म त्वं विद्धीति विरुध्द्यते । ध्यानविधिवैयर्थ्यं च स्यात्; अतो ब्रह्मसाक्षात्कारफलेन ध्याननियोगेनैवापरमार्थभूतस्य कृत्स्नस्य द्रष्टृदृश्यादिप्रपञ्चरूपबन्धस्य निवृत्तिः ।।\nयदपि कैश्चिदुक्त्तम्भेदाभेदयोविर्रोधो न विद्यत इति । तदयुक्त्तम्; न हि शीतोष्णतमः प्रकाशादिवद्भेदाभेदावेकस्मिन् वस्तुनि सङ्गच्छेते । अथोच्येत - सर्वं हि वस्तुजातं प्रतीतिव्यवस्थाप्यम्, सर्वं च भिन्नाभिन्नं प्रतीयते । कारणात्मना जात्यात्मना चाभिन्नम् । कार्यात्मना व्यक्त्यात्मना च भिन्नम् । छायातपादिषु विरोधः सहानवस्थानलक्षणो भिन्नाधारत्वरूपश्च, कार्यकारणयोर्जातिव्यक्त्योश्च तदुभयमपि नोपलभ्यते, प्रत्युत एकमेव वस्तु द्विरूपं प्रतीयते; यथा \"मृदयं घटः, खण्डो गौः, मुण्डो गौः\" इति । न चैकरूपं किञ्चिदपि वस्तु लाके दृष्टचरम्, न च तृणादेर्ज्वलनादिवदभेदो भेदोपमर्दी दृश्यत इति न वस्तुविरोधः, मृत्सुवर्णगवाश्वाद्यात्मनावस्थितस्यैव घटमुकुटखण्डबडबाद्यात्मना चावस्थानात् । न चाभिन्नस्य भिन्नस्य च वस्तुनो अभेदो भेदश्चैक एवाकार इतीश्वराज्ञा । प्रतीतत्वादैकरूप्यं चेत्, प्रतीतत्वादेव भिन्नाभिन्नत्वमिति द्वैरूप्यमप्यभ्युपगम्यताम् । न हि विष्फारिताक्षः पुरुषो घटशरावखण्डमुण्डादिषु वस्तुषूपलभ्यमानेषु इयं मृत् अयञ्च घटः, इदं गोत्वम्, इयं व्यक्तिः, इति विवेक्तुं शक्नोति, अपि तु मृदयं घटः, खण्डो गौरित्येव प्रत्येति । अनुवृत्तिबुद्धिबोध्यं कारणमाकृतिश्च, व्यावृत्तिबुद्धिबोध्यं कार्यं व्यक्तिश्चेति विविनक्तीति चेत् नैवम्; विविक्ताकारानुपलब्धेः । न हि सुसूक्ष्ममपि निरीक्षमाणैः इदमनुवर्तमानमिदं च व्यावर्तमानमिति पुरोऽवस्थिते वस्तुन्याकारभेद उपलभ्यते । यथा सम्प्रतिपन्नैक्ये काय्यरे विशेष चैकत्वबुद्धिरुपजायते; तथैव सकारणे ससामान्ये चैकत्वबुद्धिरविशिष्टोपजायते । एवमेव देशतः कालतश्चाकारतश्चात्यन्तविलक्षणेष्वपि वस्तुषु तदेवेदमिति प्रत्यभिज्ञा जायते, अतो द्वयात्मकमेव वस्तु प्रतीयते इति कार्यकारणयोर्जातिव्यक्त्तयोश्चात्यन्तभेदोपपादनं प्रतीतिपराहतम् । अथोच्येतमृदयं घटः खण्डो गौरितिवत् देवोऽहं मनुष्योऽहमिति सामानाधिकरण्येनैक्यप्रतीतेरात्मशरीरयोरपि भिन्नाभिन्नत्वं स्यात्; अत इदं भेदाभेदोपपादनं निजसदननिहितहुतवहज्वालायत इति, तदिदमनाकलितभेदाभेदसाधनसामानाधिकरण्यतदर्थयातात्म्यावबोधविलसितम् । तथा हि, अबाधित एव प्रत्ययः सर्वत्रार्थं व्यवस्थापयति । देवाद्यात्माभिमानस्तु आत्मयाथात्म्यगोचरैः सर्वैः प्रमाणैर्बाध्यमानो रज्जुसर्प्पादिबुद्धिवन्नात्मशरीरयोरभेदं साधयति । खण्डो गौर्मुण्डो गौरिति सामानाधिकरण्यस्य न केनचित् क्कचिद्वाधो दृश्यते, तस्मान्नातिप्रसङ्गः । अत एव जीवोऽपि ब्रह्मणो नात्यन्तभिन्नः, अपि तु ब्रह्मांशत्वेन भिन्नाभिन्नः । तत्राभेद एव स्वाभाविकः, भेदस्त्वौपाधिकः । कथमवगम्यत इति चेत् \"तत्वमसि\" \"नान्योऽतोऽस्ति द्रष्टा\" \"अयमात्मा ब्रह्म\" इत्यादिभिः श्रुतिभिः \"ब्रह्मेमे द्यावापृथिवी\" इति प्रकृत्य \"ब्रह्म दाशा ब्रह्म दासा ब्रह्मेमे कितावा उत । स्त्री पुंसौ ब्रह्मणो जातौ स्त्रियो ब्रह्मोत वा पुमान्\" इत्याथर्वणिकानां संहितोपनिषदि ब्रह्मसूक्त्ते अभेदश्रवणाच्च । \"नित्यो नित्यानां चेतनश्चेतनानामेको बहूनां यो विदधाति कामान्\" \"ज्ञाज्ञौ द्वावजावीशनीशौ\" \"क्रियागुणैरात्मगुणैश्च तेषां संयोगहेतुरपरोऽपि दृष्टः\" \"प्रधानक्षेत्रज्ञपतिर्गुणेशः संसारमोक्षस्थितिबन्धहेतुः\" \"स कारणं करणाधिपाधिपः\" \"तयोरन्यः पिप्पलं स्वाद्वत्त्यनश्नन्नन्यो अभिचाकशीति\" \"य आत्मनि तिष्ठन्\" \"प्राज्ञेनात्मना सम्परिष्वक्त्तो न बाह्यं किञ्चन वेद\" \"प्राज्ञेनात्मनाऽन्वारूढः उत्सर्जन् याति \"तमेव विदित्वातिमृत्युमेति\" इत्यादिभिर्भेदश्रवणाच्च जीवपरयोर्भेदाभेदाववश्याश्रयणीयौ\" तत्र \"ब्रह्म वेद ब्रह्मैव भवति\" इत्यादिभिर्मोक्षदशायां जीवस्य ब्रह्मस्वरूपापत्तिव्यपदेशात् । \"यत्र त्वस्य सर्वमात्मैवाभूत्तत्केन कं पश्येत्\" इति तदानीं भेदेनेश्वरदर्शननिषेधाच्चाभेदः स्वाभाविक इत्यवगम्यते ।\nननु च \"सोऽश्नुते सर्वान् कामान् सह ब्रह्मणा विपश्चिता\" इति सहश्रुत्या तदानीमपि भेदः प्रतीयते । वक्ष्यति च \"जगद्वयापारवर्जं प्रकरणादसन्निहितत्वाच्च\" \"भोगमात्रसाम्यलिङ्गाच्च\" इति । नैतदेवम्, \"नान्योऽतोऽस्ति द्रष्टा\" इत्यादिश्रुतिशतैरात्मभेदप्रतिषेधात्, \"सोऽश्रुते सर्वान् कामान् सह ब्रह्मणा विपश्चिता\" इति सर्वैः कामैः सह ब्रह्माश्नुते सवर्गुणान्वितं ब्रह्माऽश्नुते इत्युक्त्तं भवति, अन्यथा ब्रह्मणा सहेत्यप्राधान्यं ब्रह्मणः प्रसज्येत । \"जगद्वयापारवर्जमित्यत्र मुक्त्तस्य भेदेनावस्थाने सत्यैश्वर्यस्यन्यूनताप्रसङ्गो वक्ष्यते, अन्यथा \"सम्पद्याविर्भावः स्वेन शब्दात्\" इत्यादिभिर्विरोधात् । तस्मादभेद एव स्वाभाविकः । भेदस्तु जीवानां परस्माद्व्रह्मणः परस्परञ्च बुद्धीन्द्रियदेहोपाधिकृतः । यद्यपि ब्रह्मनिरवयवं सर्वगतञ्च तथाप्याकाश इव घटादिना बुद्ध्याद्युपाधिना ब्रह्मण्यपि भेदस्सम्भवत्येव । न च भिन्ने ब्रह्मणि बुद्धयाद्युपाधिसंयोगः, बुद्धयाद्युपाधिसंयोगाद्व्रह्मणि भेद इतीतरेतराश्रयत्वम्; उपाधेस्तत्संयोगस्य च कर्मकृतत्वात् तत्प्रवाहस्य चानादित्वात् । एतदुक्त्तं भवति- पूर्वकर्मसम्बद्धाज्जीवात्स्वसम्बद्ध एवोपाधिरुत्पद्यते, तद्युक्त्तात्कर्म, एवं बीजाङ्कुरन्यायेन कर्मोपाधिसम्बन्धस्यानादित्वान्न दोष इति । अतो जीवानांपरस्परं ब्रह्मणा चाभेद एव स्वाभाविकः । भेदस्त्वौपाधिकः । उपाधीनां पुनः परस्परं ब्रह्मणा चाभेदवत् भेदोऽपि स्वाभाविकः, उपाधीनामुपाध्यन्तराभावात्तदभ्युपगमे अनवस्थानाच्च, अतो जीवकर्मानुरूपं ब्रह्मणो भिन्नाभिन्नस्वभावा एवोपाधय उत्पद्यन्त इति ।।\nअत्रोच्यते, अद्वितीयसच्चिदानन्दब्रह्मध्यानविषयविधिपरं वेदान्तवाक्यजातमिति वेदान्तवाक्यैरभेदः प्रतीयते । भेदावलम्बिभिः कर्मशास्त्रैः प्रत्यक्षादिभिश्च भेदः प्रतीयते । भेदाभेदयोः परस्परविरोधात् अनाद्यविद्यामूलतयापि भेदप्रतीत्युपपत्तेरभेद एव परमार्थं इत्युक्त्तम् । तत्र यदुक्त्तम् भेदाभेदयोरुभयोरपि प्रतीतिसिद्धत्वान्न विरोध इति । तदयुक्त्तम्; कस्माच्चित्कस्यचिद्विलक्षणत्वं हि तस्मात्तस्य भेदः । तद्विपरीतत्वञ्चाभेदः । तयोस्तथाभावातथाभावरूपयोरेकत्र सम्भवमनुन्मत्तः को ब्रवीति । कारणात्मना जात्यात्मना चाभेदः, कार्यात्मना व्यक्त्तयात्मना च भेद इत्याकारभेदादविरोध इति चेत् न;; विकल्पासहत्वात् । आकारभेदादविरोधं वदतः किमेकस्मिन्नाकारे भेदः? आकारान्तरे चाभेद इत्यभिप्रायः? उताकारद्वययोगवस्तुगतावुभावपि? इति । पूर्वस्मिन् कल्पे व्यक्त्तिगतो भेदः जातिगतश्चाभेद इति नैकस्य द्वयात्मकता । जातिर्व्यक्त्तिरिति चैकमेव वस्त्विति चेत् तर्ह्याकारभेदादविरोधः परित्यक्त्तः स्यात् । एकस्मिँश्च विलक्षणत्वतद्विपर्ययौ विरुद्धावित्युक्त्तम् । द्वितीये तु कल्पे अन्योन्यविलक्षणमाकारद्वयमप्रति पन्नञ्च तदाश्रय भूतं वस्त्विति । तृतीयाभ्युपगमेऽपि त्रयाणामन्योन्यवैलक्षण्यमेवोपपादितं स्यात्; न पुनर भेदः । आकारद्वयनिरुह्यमाणरविरोधं तदाश्रयभूते वस्तुनि भिन्नाभिन्नत्वमिति चेत् स्वस्माद्विलक्षणं स्वाश्रयमाकारद्वयं स्वस्मिन् विरुद्धधर्मद्वयसमावेशनिर्वाहकं कथं भवेत्? । अविलक्षणं तु कथन्तराम्? आकारद्वयतद्वतोश्च द्वयात्मकत्वाभ्युपगमे निर्वाहकान्तरापेक्षयाऽनवस्था स्यात् । न च सम्प्रतिपन्नैक्यव्यक्त्तिप्रतीतिवत् ससामान्येऽपि वस्तुन्येकरूपा प्रतीतिरुपजायते । यतः इदमित्थमिति सवर्त्र प्रकारप्रकारितयैव सर्वा प्रतीतिः । तत्र प्रकाराम्शो जातिः, प्रकार्यंशो व्यक्त्तिरिति नैकाकारा प्रतीतिः । अत एव जीवस्यापि ब्रह्मणो भिन्नाभिन्नत्वं न सम्भवति । तस्मादभेदस्यानन्यथासिद्धशास्त्रमूल त्वादनाद्यविद्यामूल एव भेदप्रत्ययः । नन्वेवं ब्रह्मण एवाज्ञत्वम् तन्मूलाश्च जन्मजरामरणादयो दोषाः प्रादु ष्युः । ततश्च \"यः सर्वज्ञः सर्ववित्\" \"एष आत्माऽपहतषाष्मा\" इत्यादीनि शास्त्राणि बाध्येरन् । नैवम् अज्ञानादिदोषानामपरमार्थत्वात् । भवतस्तूपाधिब्रह्मव्यतिरिक्त्तं वस्त्वन्तरमनभ्युपगच्छतो ब्रह्मण्येवोपाधिसंसर्गस्तत्कृताश्च जीवत्वाज्ञत्वादयो दोषाः परमार्थत एय भवेयुः । न हि ब्रह्मणि निरवयवे अच्छेद्ये सम्बध्यमाना उपाधयस्तच्छित्त्वा भित्त्वा वा सम्बध्यन्ते, अपि तु ब्रह्मस्वरूपे संयुज्य तस्मिन्नेव स्वकार्याणि कुर्वन्ति ।।\nयदि मन्वीत उपाध्युपहितं ब्रह्म जीवः, स चाणुपरिमाणः, अणुत्वञ्चावच्छेदकस्य मनसोऽणुत्वात्, स चावच्छेदोऽनादिः, एवमुपाध्युपहिते अंशे सम्बध्यमानाः दोषा अनुपहिते परे ब्रह्मणि न सम्बध्यन्त इति । अयं प्रष्टव्यः, किमुपाधिना छिन्नो ब्रह्मखण्डोऽणुरूपो जीवः? उताच्छिन्न एवाणुरूपोपाधिसंयुक्त्तो ब्रह्मप्रदेशविशेषः? उतोपाधिसंयुक्त्तं ब्रह्मस्वरूपम्? अयोपिाधसंयुक्त्तं चेतनान्तरम्? अथोपाधिरेव? इति । अच्छेद्यत्वाद्व्रह्मणः प्रथमः कल्पो न कल्पते । आदिमत्त्वं च जीवस्य स्यात् । एकस्य सतो द्वैधीकरणं हि छेदनम् । द्वितीये तु कल्पे ब्रह्मण एव प्रदेशविशेष उपाधिसम्बन्धादौपाधिकाः सर्वे दोषास्तस्यैव स्युः । उपाधौ गच्छत्युपाधिना स्वसंयुक्त्तब्रह्मप्रदेशाकर्षणायोगादनुक्षणमुपाधिसंयुक्त्तब्रह्मप्रदेशभेदात् क्षणे क्षणे बन्धमोक्षौ च स्याताम् । आकर्षणे चाच्छिन्नत्वात्कृत्स्नस्य ब्रह्मण आकर्षणं स्यात् । निरंशस्य व्यपिन आकर्षणं न सम्भवतीति चेत्; तर्हि उपाधिरेव गच्छतीति पूर्वोक्त्त एव दोषः स्यात् । अच्छिन्नब्रह्मप्रदेशेषु सर्वोपाधिसंसर्गे सर्वेषां च जीवानां ब्रह्मण एव प्रदेशत्वेनैकत्वेन प्रतिसन्धानं स्यात् । प्रदेशभेदादप्रतिसन्धाने चैकस्यापि स्वोपाधौ गच्छति प्रतिसन्धानं न स्यात् । तृतीये तु कल्पे ब्रह्मस्वरूपस्यैवोपाधिसम्बन्धेन जीवत्वपातात् तदतिरिक्त्तानुपहितब्रह्मासिद्धिः स्यात् । सर्वोषु च देहेष्वेक एव जीव स्यात् । तुरीयेतु कल्पे ब्रह्मणशेऽन्य एव जीव इति जीवभेदस्यौपाधिकत्वं परित्यक्त्तं स्यात् । चरमे चार्वाकपक्ष एव परिगृहीतः स्यात् । तस्मादभेदशास्त्रबलेन कृत्स्नस्य भेदस्याविद्याभूलत्वमेवाभ्युपगन्तव्यम् । अतः प्रवृत्तिनिवृत्तिप्रयोजनपरतयैव शास्त्रस्य प्रामाण्येऽपि ध्यानविधिशेषतया वेदान्तवाक्यानां ब्रह्मस्वरूपे प्रामाण्यमुपपन्नमिति ।। तदप्ययुक्त्तम् ध्यानविधिशेषत्वेऽपि वेदान्तवाक्यानामर्थसत्यत्वे प्रामाण्यायोगात् । एतदुक्त्तं भवति, ब्रह्मस्वरूपगोचराणि वाक्यानि किं ध्यानविधिनैकवाक्यतामापन्नानि ब्रह्मस्वरूपे प्रामाण्यं प्रतिपद्यन्ते? उत स्वतन्त्राण्येव? । एकवाक्यत्वे ध्यानविधिपरत्वेन ब्रह्मस्वरूपे तात्पर्यं न सम्भवति, भिन्नवाक्यत्वे प्रवृत्तिनिवृत्तिप्रयोजनविरहादनववोधकत्वमेव । न च वाच्यम् ध्यानं नाम स्मृतिसन्ततिरूपम् । तच्च स्मर्त्तव्यैकनिरूपणीयमिति ध्यानविधेः स्मर्त्तव्यविशेषाकाङ्क्षायाम् \"इदं सर्वं यदयमात्मा\" \"ब्रह्म सर्वानुभूः \"सत्यं ज्ञानमनन्तं ब्रह्म\" इत्यादीनि ब्रह्मस्वरूपतद्विशेषादीनि समर्पयन्ति । तेनैकवाक्यतामापन्नान्यर्थसद्भावे प्रमाणमिति, ध्यानविधेः स्मर्त्तव्यविशेषापेक्षत्वेऽपि \"नाम ब्रह्म\" इत्यादिदृष्टिविधिवदसत्येनाप्यर्थविशेषेण ध्याननिवृत्त्युपपत्तेः ध्येयसत्यत्वानपेक्षणात् । अतो वेदान्तवाक्यानां प्रवृत्तिनिवृत्तिप्रयोजनविधुरत्वात् ध्यानविधिशेषत्वेऽपि ध्येयविशेषस्वरूपसमर्पणमात्रपर्यवसानात् स्वातन्त्र्ेऽपि बालातुराद्युपच्छन्दनवाक्यवत् ज्ञानमात्रेणैव पुरुषार्थपर्य्यन्ततासिद्धेश्च परिनिष्पन्नवस्तुसत्यतागोचत्वाभावात् ब्रह्मणः शास्त्रप्रमाणकत्वं न सम्भवतीति प्राप्तम् ।।\nतत्र प्रतिपद्यते \"तत्तु समन्वयात्\" इति । समन्वयः- सम्यगन्वयः, पुरुषार्थतयाऽन्वय इत्यर्थः । परमपुरुषार्थभूतस्यानवधिकातिशयानन्दस्वरूपस्य ब्रह्मणोऽभिधेयतयान्वयात्, तत्शास्त्रप्रमाणकत्वं सिध्यत्येवेत्यर्थः । निरस्तनिखिलदोषनिरतिशयानन्दस्वरूपतया परमप्राप्यं ब्रह्म बोधयन् वेदान्तवाक्यगणः प्रवृत्तिनिवृत्तिपरताविरहान्न प्रयोजनपर्यवसायीति ब्रुवाणो राजकुलवासिनः पुरुषस्य कौलेयककुलाननु प्रवे शेन प्रयोजनशून्यतां व्रूते । एतदुक्त्तं भवति- अनादिकर्मरूपाविद्यावेष्टनतिरोहितपरावरतत्त्वयाथत्म्यस्वरूपावबोधानां देवासुरगन्धर्वसिद्धविद्याधरकिन्नरकिम्पुरुषयक्षराक्षसपिशाचमनुजपशुशकुनिसरीसृपवृक्षगुल्मलतादूर्वादीनां स्त्रीपुन्नपुंसकभेदभिन्नानां क्षेत्रज्ञानां व्यवस्थितधारकपोषक भोग्यविशेषाणां मुक्त्तानां स्वस्य चाविशेषेणानुभवसम्भवे स्वरूपरूपगुणविभवचेष्टितैरनवधिकातिशयानन्दजनकं परं ब्रह्मास्तीति बोधयदेव वाक्यं प्रयोजनपर्यवसायि । प्रवृत्तिनिवृत्तिनिष्ठन्तु यावत्पुरुषार्थान्वयबोधं न प्रयोजनपर्यवसायि । एवम्भूतं ब्रह्म कथं प्राप्यत इत्यपेक्षायां \"ब्रह्म विदाप्नोति परम्\" \"आत्मानमेव लोकमुपासीत\" इति वेदनादिशब्दैरुपासनं ब्रह्मप्राप्त्युपायतया विधीयते । यथा स्ववेश्मनि निधिरस्तीति वाक्येन निधिसद्भावं ज्ञात्वा तृप्तस्सन् पश्चात्तदुपादाने च प्रयतते, यथा च कश्चिद्राजकुमारो बालक्रीडासक्त्तो नरेन्द्रभवनान्निष्क्रान्तो मार्गाद्भ्रष्टो नष्ट इति राज्ञा विज्ञातः स्वयञ्चाज्ञातपितृकः केनचित् द्विजवर्येण वर्द्धतोऽधिगतवेदशास्त्रः षोडशवर्षः सर्वकल्पयाणगुणाकरस्तिष्ठन् \"पिता ते सर्वलोकाधिपतिर्गाम्भीर्य्यौदाय्यर्वात्सल्यसमौशील्यशौर्यवीर्य्यपराक्रमादिगुणसम्पन्नस्त्वामेव नष्टं पुत्रं दिदृक्षुः पुरवरे तिष्ठति\" इति केनचिदभियुक्त्ततमेन प्रयुक्त्तं वाक्यं ृणोति चेत् तदानीमेवाहं तावत् जीवतः पुत्रो मत्पिता च सर्वसम्पत्समृद्ध इति निरतिशयहर्षसमन्वितो भवति, राजा च स्वपुत्रं जीवन्त मरोगमतिमनोहरदर्शनं विदितसकलवेद्यं श्रुत्वा अवाप्तसमस्तपुरुषार्थो भवति । पश्चात्तदुपादाने च प्रयतते । पश्चान्तावुभौ सङ्गच्छेते चेति । यत्पुनः परिनिष्पन्न वस्तुगोचरस्य वाक्यस्य तज्ज्ञानमात्रेणापि पुरुषार्थपर्यवसानात् बालातुराद्युपच्छन्दनवाक्यवन्नार्थ सद्भावे प्रामाण्यमिति । तदसत्; अर्थसद्भावाभावे निश्चिते ज्ञातोऽप्यर्थः पुरुषार्थाय न भवति । बालातुरादीनामप्यर्थसद्भावभ्रान्त्या हर्षाद्युत्पत्तिः, तेषामेव तस्मिन्नेव ज्ञाने विद्यमाने यद्यर्थाभावनिश्चयो जायेत ततस्तदानीमेव हर्षादयो निवर्त्तेरन् । औपनिषदेष्वपि वाक्येषु ब्रह्मास्तित्वतात्पर्याभावनिश्चये ब्रह्मज्ञाने सत्यपि पुरुषार्थपर्य्यवसानं न स्यात् ।\nअतः \"यतो वा इमानि भूतानि जायन्ते\" इत्यादिवाक्यं निखिलजगदेककारणं निरस्तनिखिलदोषगन्धं सार्वज्ञ्यसत्यसङ्कल्पत्वाद्यनन्तकल्याणगुणाकरमनवधिकातिशयानन्दं ब्रह्मास्तीति बोधयतीति सिद्धम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.4  समन्वयाधिकरणम्\nब्रह्मणः शास्त्रप्रमाणकत्वं संभवति, नेति विचार्यते। न संभवतीति पूर्वः पक्षः। कुतः ? प्रवृत्तिनिवृत्त्यन्वयविरहिणो ब्रह्मणः स्वरूपेणापुरुषार्थत्वात् पुरुषार्थबोधकत्वेन च शास्त्रस्य प्रामाण्यात्। मोक्षसाधनब्रह्मध्यानविधिपरत्वेऽपि असत्यपि ब्रह्मणि तद्ध्यानविधानसंभवात् न ब्रह्मसद्भावे तात्पर्यमिति ब्रह्मणः शास्त्रप्रमाणकत्वं न संभवति - इति। राद्धान्तस्तु - अतिशयितगुणपितृपुत्रादिजीवनज्ञानवत् अनवधिकातिशयानन्दस्वरूपब्रह्मज्ञानस्य निरतिशयपुरुषार्थत्वात् तस्य शास्त्रप्रमाणकत्वं संभवति, \"आनन्दो ब्रह्म\", \"यदेष आकाश आनन्दो न स्यात्\", \"यतो वाचो निवर्तन्ते अप्राप्य मनसा सह। आनन्दं ब्रह्मणो विद्वान्\" इत्यादिभिरनवधिकातिशयानन्दस्वरूपं ब्रह्मेति हि प्रतिपाद्यते। अतो ब्रह्म स्वेन परेण वाऽप्यनुभूयमानं निरतिशयानन्दस्वरूपमेवेति तत्प्रतिपादनपरस्यैव साक्षात् पुरुषार्थान्वयः। प्रवृत्तिनिवृत्तिपरस्य तु तत्साध्यफलसम्बन्धात् पुरुषार्थान्वयः - इति॥ सूत्रार्थः - तुशब्दः प्रसक्ताशङ्कानिवृत्त्यर्थः। तत् पूर्वसूत्रोदितं ब्रह्मणः शास्त्रयोनित्वं सिद्ध्यति। समन्वयात् - सम्यक् पुरुषार्थतया अन्वयः समन्वयः। वेदितुर्निरतिशयानन्दस्वरूपत्वेन परमपुरुषार्थरूपे परे ब्रह्मणि वेदकतया शास्त्रस्यान्वयाद् ब्रह्मणः शास्त्रप्रमाणकत्वं सिद्ध्यत्येवेति॥ इति समन्वयाधिकरणम्॥४॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana-1.1.4  समन्वयाधिकरणम्\nपुरुषार्थतयाऽन्वयः समन्वयः । शास्त्राख्यप्रमाणस्य पुरुषार्थपर्यवसायित्वेऽपि, ब्रह्म, स्वस्य परस्य चानुभवितुः अविशेषेण स्वरूपेण गुणैः विभूत्या च अनुभूयमानमनवधिकातिशयानन्दरूपमिति पुरुषार्थत्वेनाभिधेयतयाऽन्वयात् ब्रह्मणः शास्त्रप्रमाणकत्वमुपपन्नतरमिति निरवद्यं निखिलजगदेककारणं ब्रह्म वेदान्ताः प्रतिपादयन्तीत्युक्तम् । तस्यैतस्यैकदैव कृत्स्नजगन्निमित्तत्वं तस्यैपोदानतया जगदात्मकत्वं च नानुमानादिगम्यमिति शास्त्रैकप्रमाणकत्वात्, तस्य चानवधिकातिशयानन्दरूपतया परमपुरुषार्थत्वाद्वेदान्ताः प्रतिपादयन्त्येवेति स्थिरीकृतम् ॥ 4 ॥"
                            }
                        ]
                    },
                    {
                        "verse_number": 5,
                        "original_text": "Adhikarana 1.1.5 ईक्षत्यधिकरणम्\nईक्षतेर्नाशब्दम् ॥1.1.5॥\nगौणश्चेन्नात्मशब्दात्  ॥1.1.6॥\nतन्निष्ठस्य मोक्षोपदेशात् ॥1.1.7॥\nहेयत्वावचनाच्च ॥1.1.8॥\nप्रतिज्ञाविरोधात्  ॥1.1.9॥\nस्वाप्ययात्  ॥1.1.10॥\nगतिसामान्यात्  ॥1.1.11॥\nश्रुतत्वाच्च  ॥1.1.12॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.5 ईक्षत्यधिकरणम्\n\"यतो वा इमानि\" इत्यादिजगत्कारणवादिवाक्यप्रतिपाद्यं सर्वज्ञं सर्वशक्त्तिसमस्तहेयप्रत्यनीककल्याणगुणैकतानं ब्रह्म जिज्ञास्यमित्युक्त्तम् । इदानीं जगत्कारणवादिवाक्यानामानुमानिकप्रधानादिप्रतिपादनार्नहतोच्यते- ईक्षतेर्नाशब्दमित्यादिना । इदमाम्नायते छान्दोग्ये- \"सदेव सोम्येदमग्र आसीदेकमेवाद्वितीयम् । तदैक्षत बहु स्यां प्रजायेयेति तत्तेजोऽसृजत\" इत्यादि । तत्र सन्देहः, किं सच्छब्दवाच्यं जगत्कारणं परोक्त्तमानुमानिकं प्रधानम् ? उतोक्त्तलक्षणं ब्रह्म ? इति । किं प्राप्तम् ? प्रधानमिति । कुतः ? \"सदेव सोम्येदमग्र आसीदेकमेवाद्वितीयम्\" इतीदंशब्दवाच्यस्य चेतनभोग्यभूतस्य सत्त्वरजस्तमोमयस्य वियदादिनानारूपविकारावस्थस्य वस्तुनः कारणावस्थां वदति, कारणभूतद्रव्यस्यावस्थान्तरापत्तिरेव हि कार्यता, अतो यद्द्रव्यं यत्स्वभावं च कार्यावस्थम्; तत्स्वभावं तदेव द्रव्यं कारणावस्थम् । सत्त्वादिमयं च कार्यमिति गुणसाम्यावस्थं प्रधानमेव हि कारणम् । तदेवोपसंहृतसकलविशेषं सन्मात्रमिति \"सदेव सोम्येदमग्र आसीदेकमेवाद्वितीयम्\" इत्यभिधीयते । तत एव च कायर्कारणयोरनन्यत्वम्, तथा सत्येवैकविज्ञानेन सर्वविज्ञानप्रतिज्ञोपपत्तिः । अन्यथा \"यथा सोम्यैकेन मृत्पिण्डेन\" इत्यादिमृत्पिण्डतत्कार्यदृष्टान्तदार्ष्टान्तिकयोर्वैरूप्यं चेति जगत्कारणवादिवाक्येन महर्षिणा कपिलेनोक्त्तं प्रधानमेव प्रतिपाद्यते । प्रतिज्ञादृष्टान्तरूपेणानुमानवेषमेव चेदं वाक्यमिति सच्छब्दवाच्यमानुमानिकमेव- इत्येवंप्राप्तेऽभिधीयते- ईक्षतेर्नाशब्दमिति । यस्मिन् शब्द एव प्रमाणं न भवति तदशब्दम् । आनुमानिकम्, प्रधानमित्यर्थः । न तज्जगत्कारणवादिवाक्यप्रतिपाद्यम् । कुतः ? ईक्षतेः सच्छब्दवाच्यसम्बन्धिव्यापारविशेषाभिधायिन ईक्षतेर्धातोः श्रवणात् । \"तदैक्षत बहु स्यां प्रजायेय\" इति ईक्षणक्रियायोगश्चाचेतने प्रधाने न सम्भवति, अत ईदृशेक्षणक्षमश्चेतनविशेषस्सर्वज्ञः सर्वशक्त्तिः पुरुषोत्तमः सच्छब्दाबिधेयः । तथा च सर्वेष्वेव सृष्टिप्रकरणेष्वीक्षापूर्विकैव सृष्टिः प्रतीयते \"स ईक्षत लोकान्नु सृजा इति स इमांल्लोकानसृजत\" \"स ईक्षाञ्चक्रे स प्राणमसृजत\" इत्यादिषु । ननु च कार्यानुगुणेनैव कारणेन भवितव्यम् । सत्यम्, सर्वकार्यानुगुण एव सर्वज्ञः सर्वशक्त्तिः सत्यसङ्कल्पः पुरुषोत्तमः सूक्ष्मचिदचिद्वस्तुशरीरकः । यथाह \"पराऽस्य शक्त्तिर्विविधैव श्रूयते स्वाभाविकी ज्ञानबलक्रिया च\" \"यः सर्वज्ञः सर्वविद्यस्य ज्ञानमयं तपः\" \"यस्याव्यक्त्तं शरीरं यस्याक्षरं शरीरं यस्य मृत्युः शरीरम् एष सर्वभूतान्तरात्मा\" इति । तदेतत् \"न विलक्षणत्वात्\" इत्यादिषु प्रतिपादयिष्यते । अत्र सृष्टिवाक्यानि न प्रधानप्रतिपादनयोग्यानीत्युच्यते । वस्तुविरोधस्तु तत्रैव परिहरिष्यते । यत्तूक्त्तम्प्रतिज्ञादृष्टान्तयोगादनुमानरूपमेवेदं वाक्यमिति । तदसत्, हेत्वनुपादनात् । \"येनाश्रुतं श्रुतम्\" इत्येकविज्ञानेन सर्वविज्ञाने प्रतिपिपादयिषिते सर्वात्मना तदसम्भवं मन्वानस्य तत्सम्भवमात्रप्रदर्शनाय हि दृष्टान्तोपादानम् । ईक्षत्यादिश्रवणादेव ह्यनुमानगन्धाभावोऽवगतः । अथ स्यात् न चेतनगतं मुख्यमीक्षणमिहोच्यते, अपि तु प्रधानगतं गौणमीक्षणम् \"तत्तेज ऐक्षतता आप ऐक्षन्त\" इति गौणेक्षणसाहचर्यात् । भवति चाचेतनेष्वपि चेतनधर्मोपचारः । यथा \"वृष्टिप्रतीक्षाः शालयः\" \"वर्षेण बीजं प्रतिसञ्जहर्ष\" इति । अतो गौणमीक्षणमितीमामाशङ्कामनुभाष्य प्रतिहरति -यदुक्त्तम्- गौणेक्षणसाहचर्यात् सतोऽपीक्षणव्यपदेशः सगर्नियतपूर्वावस्थाभिप्रायो गौण इति । तन्न \"ऐतदात्म्यमिदं सर्वं तत्सत्यं स आत्मा\" इति सच्छब्दप्रतिपादितस्य आत्मशब्देन व्यपदेशात् । एतदुक्त्तं भवति \"ऐतदात्म्यमिदं सर्वम् स आत्मा\" इति चेतनाचेतनप्रपञ्चोद्देशेन सत आत्मत्वोपदेशोऽयं नाचेतने प्रधाने सङ्गच्छत इति, अतस्तेजोबन्नानामपि परमात्मैवात्मति तेजःप्रभृतयोऽपि शब्दाः परमात्मन एव वाचकाः । तथा हि \"हन्ताऽहमिमास्तिस्रो देवता अनेन जीवेनात्मनाऽनुप्रविश्य नामरूपे व्याकरणानि\" इति परमात्मानुप्रवेशादेवतेजःप्रभृतीनां वस्तुत्वं तत्तन्नामभाक्तवं चेति \"तत्तेज ऐक्षतता आप ऐक्षन्त\" इत्यपि मुख्य एवेक्षणव्यपदेशः, अतः साहचर्यादपि \"तदैक्षत\" इत्यत्र गौणत्वाशङ्का दूरोत्सारितेति सूत्राभिप्रायः ।। इतश्च न प्रधानं सच्छब्दप्रतिपाद्यम् ।\nतेजःप्रभृतीनां वस्तुत्वं तत्तन्नामभाक्तवं चेति \"तत्तेज ऐक्षतता आप ऐक्षन्त\" इत्यपि मुख्य एवेक्षणव्यपदेशः, अतः साहचर्यादपि \"तदैक्षत\" इत्यत्र गौणत्वाशङ्का दूरोत्सारितेति सूत्राभिप्रायः ।। इतश्च न प्रधानं सच्छब्दप्रतिपाद्यम् । मुमुक्षोः श्वेतकेतोः \"तत्त्वमसि\" इति सदात्मकत्वानुसन्धानमुपदिश्य तन्निष्ठस्य \"तस्य तावदेव चिरं यावन्न विमोक्ष्ये अथ सम्पत्स्ये\" इति शरीरपातमात्रान्तरायो ब्रह्मसम्पत्तिलक्षणो मोक्ष इत्युपदिशति । यदि च प्रधानमचेतनं कारणमुपदिश्येत; तदा तदात्मकत्वानुसन्धानस्य मोक्षसाधनत्वोपदेशो नोपपद्यते \"यथा क्रतुरस्मिन् लोके पुरुषो भवति तथेतः प्रेत्य भवति\" इति तन्निष्ठस्याचेतनसम्पत्तिरेव स्यात् । न च मातापितृसहस्रेभ्योऽपि वत्सलतरं शास्त्रमेवंविधतापत्रयाभिहतिहेतुभूतामचित्सम्पत्तिमुपदिशति । प्रधानकारणावादिनोऽपि हि प्रधाननिष्ठस्य मोक्षं नाभ्युपगच्छन्ति ।। \nइतश्च न प्रधानम् -यदि प्रधानमेव कारणं सच्छब्दाभिहितं भवेत् तदा मुमुक्षोः श्वेतकेतोस्तदात्मकत्वं मोक्षविरोधित्वाद्धेयत्वेनैवोपदेश्यं स्यात् । न च तत्क्रियते, प्रत्युत उपादेयत्वेनैव \"तत्त्वमसि\" \"तस्य तावदेव चिरम्\" इत्युपदिश्यते ।। इतश्च न प्रधानम् -प्रधानकारणत्वे प्रतिज्ञाविरोधश्च भवति । वाक्योपक्रमे ह्येकविज्ञानेन सर्वविज्ञानं प्रतिज्ञातम् । तच्च कार्यकारणयोरनन्यत्वेन कारणभूतसद्विज्ञानात्तत्कार्यभूतचेतनाचेतनप्रपञ्चस्य ज्ञाततयैवोपपादनीयम् । तत्तु प्रधानकारणत्वे चेतनवर्गस्य प्रधानकार्यत्वाभावात् प्रधानविज्ञानेन चेतनवर्गविज्ञानासिद्धेर्विरुद्धयते ।। इतश्च न प्रधानम् - तदेव सच्छब्दवाच्यं प्रकृत्याह \"स्वप्नान्तं मे समोम्य विजानीहीति यत्रैतत्पुरुषः स्वपिति नाम सता सोम्य तदा सम्पन्नो भवति स्वमपीतो भवति तस्मादेनं स्वपितीत्याचक्षते स्वं ह्यपीतो भवति\" इति सुषुप्तं जीवं सता\nसम्पन्नं, स्वमपीतः- स्वस्मिन् प्रलीन इति व्यपदिशति । प्रलयश्च स्वकारणे लयः । न चाचेतनं प्रधानं चेतनस्य जीवस्य कारणं भवितुमर्हति । स्वमपीतो भवति आत्मानमेव जीवोऽपीतो भवतीत्यर्थः । चिद्वस्तुशरीरकं तदात्मभूतं ब्रह्मैव जीवशब्देनाभिधीयत इति नामरूपव्याकरणश्रुत्योक्त्तम् । तज्जीवशब्दाभिधेयं ब्रह्म सुषुप्तिकालेऽपि प्रलयकालइव नामरूपपरिष्वङ्गाभावात् केवलसच्छब्दाभिधेयमिति \"सता सोम्य तदा सम्पन्नो भवति स्वमपीतो भवति इत्युच्यते । तथा समानप्रकरणे नामरूपपरिष्वङ्गाभावेन प्राज्ञेनैव परिष्वङ्गात् \"प्राज्ञेनात्मना सम्परिष्वक्त्तो न बाह्यं किञ्चन वेद नान्तरम्\" इत्युच्यते । आमोक्षाज्जीवस्य नामरूपपरिष्वङ्गादेव हि स्वव्यतिरिक्त्तविषयज्ञानोदयः । सुषुप्तिकाले हि नामरूपे विहाय सता सम्परिष्वक्त्तः पुनरपि जागरदशायां नामरूपे परिष्वज्य तन्नामरूपो भवतीति श्रुत्यन्तरे स्पष्टमभिधीयते \"यद्वा सुप्तः स्वप्नं न कथञ्चन पश्यति अथ हास्मिन् प्राण एवैकधा भवति\" तस्माद्वा आत्मनः प्राणा यथायतनं विप्रतिष्ठन्ते\" तथा \"त इह व्याघ्रो वा सिंहो वा वृको वा वराहो वा दंशो वा मशको वा यद्यद्भवन्ति तथा भवन्ति\" इति । तथा सुषुप्तं जीवं \"प्राज्ञे-नात्मना सम्परिष्वक्त्तः\" इति च वदति । तस्मात्सच्छब्दवाच्यः परं ब्रह्म सर्वज्ञः परमेश्वरः पुरुषोत्तम एव । तदाह वृत्तिकारः \"सता सोम्य तदा सम्पन्नो भवतीति, सम्पत्त्यसम्पत्तिभ्यामेतदध्यवसीयते \"प्राज्ञेनात्मना सम्परिष्वक्त्त\" इति चाहेति ।। इतश्च न प्रधानम् - \"आत्मा वा इदमेक एवाग्र आसीन्नान्यत् किञ्चन मिषत् । स ईक्षत लोकान्नु सृजा इति स इमांल्लोकानसृजत\" \"तस्माद्वा एतस्मादात्मन आकाशस्सम्भूतः । आकाशाद्वायुः । वायोरग्निः । अग्नेरापः । अद्य्भः पृथिवी\" \"तस्य ह वा एतस्य महतो भूतस्य निश्वसितमेतद्यदृग्वेदः\" इत्यादिसृष्टिवाक्यानां या गतिः- प्रवृत्तिः, तत्सामान्यात् तत्समानार्थत्वादस्य; तेषु च सर्वेषु सर्वेश्वरः कारणमवगम्यते । तस्मादत्रापि सर्वेश्वर एव कारणमिति निश्चीयते ।।\nश्रुतमेव ह्यस्यामुपनिषदि अस्य सच्छब्दवाच्यस्य आत्मत्वेन नामरूपयोर्व्याक्तत्वं सर्वज्ञत्वं सर्वशक्त्तित्वं सर्वाधारत्वमपहतपाप्मत्वादिकं सत्यकामत्वं सत्यसङ्कल्पत्वञ्च \"अनेन जीवेनात्मनाऽनुप्रविश्य नामरूपे व्याकरवाणि\" \"सन्मूलाः सोम्येमाः सर्वाः प्रजाः सदायतनाः सत्प्रतिष्ठाः\" \"ऐतदात्म्यमिदं सर्वं तत्सत्यं स आत्मा\" \"यच्चास्येहास्ति यच्च नास्ति सर्वं तदस्मिन् समाहितम् । तस्मिन्कामाः समाहिताः\" एष आत्माऽपहतपाप्मा विजरो विमृत्युर्विशोकोऽविजघत्सोऽपिपासस्सत्यकामस्सत्यसङ्कल्पः\" इति । तथा च श्रुत्यन्तराणि \"न तस्य कश्चित्पतिरस्ति लोके न चेशिता नैव च तस्य लिङ्गम् । स कारणं कारणाधिपाधिपो न चास्य कश्चिज्जनिता न चाधिपः\" सर्वाणि रूपाणि विचित्य धीरो नामानि कृत्वाऽभिवदन् यदास्ते\" \"अन्तः प्रविष्टः शास्ता जनानां सर्वात्मा\" \"विश्वात्मानं परायणम्\" \"पतिं विश्वस्यात्मेश्वरम्\" \"यच्च किञ्चिज्जगत्यस्मिन् दृश्यते श्रूयतेऽपि वा । अन्तर्बहिश्च तत्सर्वं व्याप्य नारायणः स्थितः\" \"एष सर्वभूतान्तरात्माऽपहतपाप्मा दिव्यो देव एको नारायणः\" इत्यादीनि । तस्माज्जगत्कारणवादिवाक्यं न प्रधानादिप्रतिपादनयोग्यम्, अतः सर्वज्ञस्सर्वशक्त्तिस्सर्वेश्वरेश्वरो निरस्तनिखिलदोषगन्धोऽनवधिकातिशयासङ्खयेयकल्याणगुणगणौघमहार्णवः पुरुषोत्तमो नारायण एव निखिलजगदेककारणं जिज्ञास्यं ब्रह्मेति स्थितम् । अत एव निर्विशेषचिन्मात्रब्रह्मवादोपि सूत्रकारेणाभिः श्रुतिभिनिर्रस्तो वेदितव्यः, पारमार्थिकमुख्येक्षणा दिगुणयोगि जिज्ञास्यं ब्रह्मेति स्थापनात् । निर्विशेषवादे हि साक्षित्वमप्यपारमार्थिकं वेदान्तवेद्यं ब्रह्म जिज्ञास्यतया प्रतिज्ञातम्, तच्च चेतनमिति \"ईक्षतेर्नाशब्दम्\" इत्यादिभिस्सूत्रैः प्रतिपाद्यते । चेतनत्वं नाम चैतन्यगुणयोगः । अत ईक्षणगुणविरहिणः प्रधानतुल्यत्वमेव । किञ्च निर्विशेषप्रकाशमात्रब्रह्मवादे तस्य प्रकाशत्वमपि दुरुपपादम् । प्रकाशो हि नाम स्वस्य परस्य च व्यवहारयोग्यतामापादयन् वस्तुविशेषः । निर्विशेषस्य वस्तुनस्तदुभयरूपत्वाभावाद्घटादिवदचित्त्वमेव । तदुभयरूपत्वाभावेऽपि तत्क्षमत्वमस्तीति चेत् तन्न, तत्क्षमत्वं हि तत्सामर्थ्यमेव । सामर्थ्यगुणयोगो हि निर्विशेषवादः परित्यक्त्तः स्यात् । अथ श्रुतिप्रामाण्याद यमेको विशेषोऽभ्युपगम्यत इति चेत्, हन्त तर्हि तत एव सर्वज्ञता, सर्वशक्त्तित्वम्, सर्वेश्वरेश्वरत्वं, सर्वकल्याणगुणाकरत्वम्, सकलहेयप्रत्यनीकतेत्यादयः सर्वेऽभ्युपगन्तव्याः । शक्त्तिमत्त्वं च कार्यविशेषानुगुणत्वम्; तच्च कार्यविशेषैकनिरूपणीयम् । कार्यविशेषस्य निष्प्रमाणकत्वे तदेकनिरूपणीये शक्त्तिमत्त्वमपि निष्प्रमाणकं स्यात् । किञ्च निर्विशेषवस्तुवादिनो वस्तुत्वमपि निष्प्रमाणम् । प्रत्यक्षानुमानागमस्वानुभवाः सविशेषगोचरा इति पूर्वमेवोक्त्तम् । तस्माद्विचित्रचेतनाचेतनात्मकजगद्रूपेण \"बहु स्या\"मितीक्षणक्षमः पुरुषोत्तम एव जिज्ञास्य इति सिद्धम् ।।\nएवं जिज्ञासितस्य ब्रह्मणश्चेतनभोग्यभूतजडरूपसत्त्वरजस्तमोमयप्रधानाद्वयावृत्तिरुक्त्ता, इदानीं कर्मवश्यात् त्रिगुणात्मकप्रकृतिसंसर्गनिमित्तनानाविधानन्तदुःखसागरनिमज्जनेनाशुद्धाच्छुद्धाच्च प्रत्यगात्मनोऽन्यन्निखिलहेयप्रत्यनीकनिरतिशयानन्दं ब्रह्मेति प्रतिपाद्यते ।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.5 ईक्षत्यधिकरणम्\n\"येनाश्रुतं श्रुतं भवति\" इत्यादिजगत्कारणवादिवेदान्तवेद्यं विषयः। तत् किं साङ्ख्योक्तं प्रधानम्?, उत अनवधिकातिशयानन्दं ब्रह्मेति संशयः। प्रधानमिति पूर्वः पक्षः। कुतः? प्रतिज्ञादृष्टान्तान्वयेनानुमानाकारवाक्यवेद्यत्वात्। \"येनाश्रुतं श्रुतं भवति\", इत्यादिना एकविज्ञानेन सर्वविज्ञानं प्रतिज्ञाय, \"यथा सोम्यैकेन मृत्पिण्डेन\" इति दृष्टान्तेन ह्युपपाद्यते। एवमानुमानिकमेवैतद्वाक्यवेद्यमिति निश्चीयते। \"सदेव सोम्येदम्\" इति सच्छब्दः प्रधानविषयः। \"तदैक्षत बहु स्याम्\" इति च गौणमीक्षणं भवितुमर्हति; \"तत् तेज ऐक्षत\" इत्यादिगौणेक्षणसाहचर्याच्च। राद्धान्तस्तु - \"तदैक्षत बहु स्याम्\" इति बहुभवनसङ्कल्परूपेक्षणान्वयात्, \"सदेव सोम्य\" इति कारणवाचिसच्छब्दविषयो नाचेतनं प्रधानम्; अपि तु सार्वज्ञ्यसत्यसङ्कल्पत्वादियुक्तं परं ब्रह्मैवेति निश्चीयते। न चानुमानाकारमेतद्वाक्यम्; हेत्वनुपादानात्। अन्यज्ञानेन अन्यज्ञानासंभवपरिजिहीर्षया तु दृष्टान्तोपादानम्। न च मुख्येक्षणसंभवे गौणपरिग्रहसम्भवः। तेजःप्रभृतिष्वपि न गौणमीक्षणम्, तेजआदिशब्दानां तेजः प्रभृतिशरीरकस्यान्तर्यामिणो वाचकत्वादिति परमेव ब्रह्म जगत्कारणवादिवेदान्तवेद्यम् - इति॥ सूत्रार्थः - ईक्षतेरिति ईक्षतिधात्वर्थः ईक्षणम्। शब्दः प्रमाणं यस्य न भवति तत् अशब्दं, परोक्तानुमानिकं प्रधानम्॥ \"सदेव सोम्येदम्\" इति जगत्कारणतया प्रतिपादितान्वयिनः ईक्षणव्यापारान्नाचेतनमशब्दं तत्; अपि तु सर्वज्ञं सत्यसकल्पं ब्रह्मैव जगत्कारणमिति निश्चीयते - इति॥५॥\n\"तत्तेज ऐक्षत\" इत्यचेतनगतगौणेक्षणसाहचर्यात् \"तदैक्षत\" इत्यत्र ईक्षतिर्गौण इति चेन्न - आत्मशब्दात्। सच्छब्दाभिहिते ईक्षितरि, \"ऐतदात्म्यमिदं सर्वं तत् सत्यं स आत्मा\" इति श्रूयमाणाच्चेतनवाचिनः आत्मशब्दादयमीक्षतिर्मुख्य एवेति प्रतीयते। \"ऐतदात्म्यमिदं सर्वम्\" इति तेजःप्रभृतीनामपि तदात्मकत्वावगमात् तेजःप्रभृतीक्षणमपि मुख्यमेवेत्यभिप्रायः॥६॥\nइतश्च सच्छब्दाभिहितं न प्रधानम्। अपि तु परमेव ब्रह्म॥ तन्निष्ठस्य मोक्षोपदेशात्। १-१-७ । \"तत्त्वमसि\" इति सदात्मकतया प्रत्यगात्मानुसन्धाननिष्ठस्य, \"तस्य तावदेव चिरं यावन्न विमोक्ष्ये अथ सम्पत्स्ये\" इति मोक्षोपदेशात् तत्कारणं परमेव ब्रह्म॥७॥\nयदि प्रधानमिह कारणतया विवक्षितम्, तदा तस्य मोक्षविरोधित्वात् हेयत्वमुच्येत। न चोच्यते। अतश्च न प्रधानम्॥८॥\nप्रधानवादे प्रतिज्ञा च विरुध्यते, - \"येनाश्रुतं श्रुतम्\" इति वक्ष्यमाणकारणविज्ञानेन चेतनाचेतनमिश्रकृत्स्नप्रपञ्चज्ञानं हि प्रतिज्ञातम्। चेतनांशं प्रति प्रधानस्याकारणत्वात्, तज्ज्ञानेन चेतनांशो न ज्ञायत इति न प्रधानं कारणम्॥९॥\n\"स्वमपीतो भवति ... सता, सोम्य तदा संपन्नो भवति\" इति जीवस्य सुषुप्तस्य स्वाप्ययश्रुतेः। स्वकारणे ह्यप्ययः स्वाप्ययः। जीवं प्रति प्रधानस्याकारणत्वात् स्वाप्ययश्रुतिर्विरुध्यते। अतश्च न प्रधानम्; अपि तु ब्रह्मैव॥१०॥\nइतरोपनिषद्गतिसामान्यादस्यां चोपनिषदि न प्रधानं कारणं विवक्षितम्। इतरासु चोपनिषत्सु, \"यः सर्वज्ञः सर्ववित्...तस्मादेतद्ब्रह्म नाम रूपमन्नञ्च जायते\", \"पराऽस्य शक्तिर्विविधैव श्रूयते स्वाभाविकी ज्ञानबलक्रिया च\", \"स कारणं करणाधिपाधिपः\", \"आत्मनि खल्वरे विज्ञाते सर्वमिदं विदितम्\", \"तस्य ह वा एतस्य महतो भूतस्य निश्वसितमेतद्यदृग्वेदः\", \"पुरुष एवेदं सर्वं यद्भूतं यच्च भव्यम्\", \"तस्माद्विराडजायत\", \"आत्मा वा इदमेक एवाग्र आसीत् ... स इमान् लोकानसृजत\", \"एको ह वै नारायण आसीत् ... स एकाकी न रमते\" इति सर्वज्ञः पुरुषोत्तम एव कारणतया प्रतिपाद्यते। अस्याश्च तद्गतिसामान्यादत्रापि स एव कारणतया प्रतिपादनमर्हतीति च न प्रधानम्॥११॥\nश्रुतमेव ह्यस्यामुपनिषदि - \"आत्मन एवेदं सर्वम्\" इति। अतश्च \"सदेव सोम्य\" इत्यादिजगत्कारणवादिवेदान्तवेद्यं न प्रधानम्; सर्वज्ञं सत्यसङ्कल्पं परमेव ब्रह्मेति स्थितम्॥ इति ईक्षत्यधिकरणम्॥५॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.5 ईक्षत्यधिकरणम्\nअतः परं पादशेषेण जगत्कारणतया प्रधानपुरुषप्रतिपादनानर्हतया सर्वज्ञं सत्यसङ्कल्पं निरस्ताविद्यादिसमस्तदोषगन्धमपरिमितोदारगुणसागरं ब्रह्मैव वेदान्ताः प्रतिपादयन्तीत्युच्यते । तत्र तावत्प्रधानं वेदान्तप्रतिपादनानर्हमित्याह - ईक्षतेर्नाशब्दम् ॥ 5 ॥ अशब्दम् - आनुमानिकं प्रधानम् । न तत् वेदान्तवेद्यम् । कुतः? ईक्षतेः - 'सदेव सोम्येदमग्र आसीदेकमावाद्वितीयम्' (छा.उ. 6.2.1) इति प्रस्तुतजगत्कारणव्यापारवाचिनः ईक्षतेर्धातोः श्रवणात् 'तदैक्षत बहु स्याम्' (छा.उ. 6.2.3) इति ॥ 5 ॥\n'तत्तेज ऐक्षत' (छा.उ. 6.2.3) इत्यादिष्वचेतनेऽपि वस्तुनीक्षतिः श्रूयते । स हि तत्र गौणः । एवमत्रापि प्रधान एवेक्षतिर्गौण इति चेत्; नैतदुपपद्यते, प्रस्तुते सच्छब्दवाच्ये श्रूयमाणाच्चेतनवाचिन आत्मशब्दात् । 'स आत्मा, तत्त्वमसि श्वेतकेतो' (छा.उ. 6.8.7) इति श्रूयते । तेजःप्रभृतिष्वपि न गौणमीक्षणम् । तेजःप्रभृतिशब्दैरपि तत्तच्छरीरकं ब्रह्मैवाभिधीयते, 'अनेन जीवेनात्मनानुप्रविश्य नामरूपे व्याकरवाणि' (छा.उ. 6.3.2) इति ब्रह्मात्मकजीवानुप्रवेशादेव सर्वस्य वस्तुनो नामरूपभाक्त्वात् । 'तत्सृष्ट्वा । तदेवानुप्राविशत् । तदनुप्रविश्य । सच्च त्यच्चाभवत् । निरुक्तं चानिरुक्तं च । निलयनं चानिलयनं च । विज्ञानं चाविज्ञानं च । सत्यं चानृतं च सत्यमभवत्' (तै.आ. 6.2.3) इति चेतनमचेतनं च पृथङ् निर्दिश्य तदुभयमनुप्रविश्य सत्त्यच्छब्दवाच्योऽभवदिति हि समानप्रकरणे स्पष्टमभिहितम् ॥ 6 ॥\nइतश्च प्रधानादर्थान्तरभूतं सच्छब्दाभिहितं जगत्कारणम्, सच्छब्दाभिहिततत्त्वनिष्ठस्य मोक्षोपदेशात् । 'तस्य तावदेव चिरं यावन्न विमोक्ष्येऽथ संपत्स्ये' (छा.उ. 6.14.2) इति हि तन्निष्ठस्य मोक्ष उपदिश्यते । प्रधानकारणवादिनामपि हि प्रधाननिष्ठस्य मोक्षो नाभिमतः ॥ 7 ॥\nयदि प्रधानमत्र विवक्षितं, तदा तस्य हेयत्वम् अध्येयत्वमुच्येत । न तदुच्यते । मोक्षसाधनतया ध्येयत्वमेव ह्यत्रोच्यते 'तत्त्वमसि श्वेतकेतो' (छा.उ. 6.8.7) इत्यादिना ॥ 8 ॥\nइतश्च न प्रधानम् - प्रतिज्ञाविरोधात् ॥ 9 ॥ एकविज्ञानेन सर्वविज्ञानप्रतिज्ञाविरोधात् । सच्छब्दवाच्यतत्त्वज्ञानेन तत्कार्यतया चेतनाचेतनसर्ववस्तुज्ञानं 'येनाश्रुतं श्रुतं भवति' (छा.उ. 6.1.3) इत्यादिना प्रतिज्ञातम् । तद्धि प्रधानकारणवादे विरुध्यते, चेतनस्य प्रधानकार्यत्वाभावात् । प्रधानादर्थान्तरभूतब्रह्मकारणवादे चिदचिद्वस्तुशरीरकं ब्रहैव नामरूपविभागाविभागााभ्यां कार्यं कारणं चेति ब्रह्मज्ञानेन कृत्स्नस्य ज्ञाततोपपद्यते ॥ 9 ॥\nइतश्च न प्रधानम् - स्वाप्ययात् ॥ 10 ॥ 'स्वप्नान्तं मे सोम्य विजानीहीति । यत्रैतत्पुरुषः स्वपिति नाम सता सोम्य तदा संपन्नो भवति । स्वमपीतो भवति । तस्मादेनं स्वपितीत्याचक्षते । स्वं ह्यपीतो भवति' (छा.उ. 6.8.1) इति जीवस्य चेतनस्य सुषुप्तस्य सता संपन्नस्य स्वाप्ययवचनात् प्रधानादर्थान्तरभूतं सच्छब्दवाच्यमिति विज्ञायते । स्वमपीतो भवति; आत्मानमेव जीवोऽपीतो भवतीत्यर्थः ॥ चिद्वस्तुशरीरकं तदात्मभूतं ब्रह्मैव जीवशब्देनाभिधीयत इति नामरूपव्याकरणश्रुत्युक्तम् । तज्जीवशब्दाभिधेयं परं ब्रह्मैव सुषुप्तिकालेऽपि प्रलयकाल इव नामरूपपरिष्वङ्गाभावात् केवलसच्छब्दाभिधेयमिति 'सता सोम्य तदा संपन्नो भवति स्वमपीतो भवति' इत्युच्यते । तथा समानप्रकरणे नामरूपपरिष्वङ्गाभावेन प्राज्ञेनैव परिष्वङ्गात् 'प्राज्ञेनात्मना संपरिष्वक्तो न बाह्यं किञ्चन वेद नान्तरम्' (बृ.उ. 6.3.21) इत्युच्यते । आमोक्षाज्जीवस्य नामरूपपरिष्वङ्गादेव हि स्वव्यतिरिक्तविषयज्ञानोदयः । सुषुप्तिकाले हि नामरूपे विहाय सता संपरिष्वक्तः पुनरपि जागरदशायां नामरूपे परिष्वज्य तत्तन्नामरूपो भवतीति श्रुत्यन्तरे स्पष्टमभिधीयते । यथा - 'सुप्तः स्वप्नं न कञ्चन पश्यति', 'अथास्मिन्प्राण एवैकधा भवति एतस्माद्वा आत्मनः प्राणा यथायतनं विप्रतिष्ठन्ते' (कौ.उ. 4.13) । तथा 'त इह व्याघ्रो वा सिंहो वा वृको वा वराहो वा यद्यद्भवन्ति तथा भवन्ति' (छा.उ. 6.8.3) इति ॥ 10 ॥\nसकलोपनिषद्गतिसामान्यादस्यामप्युपनिषदि न प्रधानं कारणमिति ज्ञायते । 'आत्मा वा इदमेक एवाग्र आसीत् । नान्यत्किञ्चन मिषत् । स ईक्षत लोकान्नु सृजा इति । स इमाल्लोकानसृजत' (ऐ.उ. 1.1.1), 'तस्माद्वा एतस्मादात्मन आकाशस्संभूतः' (तै.आ. 5.14.1), 'स कारणं करणाधिपाधिपो न चाऽस्य कश्चिज्जनिता न चाधिपः' (श्वे.उ. 6.9) इत्यादिसकलोपनिषत्सु सर्वेश्वर एव हि जगत्कारणमिति प्रतिपाद्यते ॥ 11 ॥\nश्रुतमेव ह्यस्यामुपनिषदि 'आत्मनः प्राणः .... आत्मन आकाशः' (छा.उ. 7.26.1) इत्यादौ आत्मन एव सर्वोत्पत्तिः । अतः प्रधानादचेतनादर्थान्तरभूतस्सर्वज्ञः पुरुषोत्तम एव जगत्कारणं ब्रह्मेति स्थितम् ॥ 12 ॥"
                            }
                        ]
                    },
                    {
                        "verse_number": 6,
                        "original_text": "Adhikarana 1.1.6 आनन्दमयाधिकरणम्\nआनन्दमयोऽभ्यासात्  ॥1.1.13॥\nविकारशब्दान्नेति चेन्न प्राचुर्यात् ॥1.1.14॥\nतद्धेतुव्यपदेशाच्च  ॥1.1.15॥\nमान्त्रवर्णिकमेव च गीयते ॥1.1.16॥\nनेतरोऽनुपपत्तेः  ॥1.1.17॥\nभेदव्यपदेशाच्च  ॥1.1.18॥\nकामाच्च नानुमानापेक्षा ॥1.1.19॥\nअस्मिन्नस्य च तद्योगं शास्ति ॥1.1.20॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.6 आनन्दमयाधिकरणम्\nतैत्तिरीया अधीयते \"स वा एष पुरुषोऽन्नरसमयः\" इति प्रकृत्य \"तस्माद्वा एतस्माद्विज्ञानमयात् । अन्योऽन्तर आत्माऽऽनन्दमयः\" इति । तत्र सन्देहः, किमयमानन्दमयो बन्धमोक्षभागिनः प्रत्यगात्मनो जीवशब्दाभिलपनीयादन्यः परमात्मा; उत स एव ? इति । किं युक्त्तम् ? प्रत्यगात्मेति । कुतः ? \"तस्यैष एव शारीर आत्मा\" इत्यानन्दमयस्य शारीरत्वश्रवणात्; शारीरो हि शरीरसम्बन्धी जीवात्मा ।\nननु च जगत्कारणतया प्रतिपादितस्य ब्रह्मणः सुखप्रतिपत्त्यर्थमन्नमयादीननुक्रम्य तदेव जगत्कारणमानन्दमय इत्युपदिशति; जगत्कारणञ्च \"तदैक्षत\" इतीक्षणश्रवणात्सर्वज्ञः सर्वेश्वर इत्युक्त्तम् । सत्यमुक्त्तम्, स तु जीवान्नातिरिच्यते । \"अनेन जीवेनात्मनाऽनुप्रविश्य\" \"तत्त्वमसि श्वेतकेतो\" इति कारणतया निर्द्दिष्टस्य जीवसामानाधिकरण्यनिर्द्देशात् । सामानाधिकरण्यं ह्येकत्वप्रतिपादनपरम्; यथा \"सोऽयं देवदत्तः\" इत्यादौ । ईक्षापूर्विका च सृष्टिश्चेतनस्य जीवस्योपपद्यत एव, अतः \"ब्रह्मविदाप्नोतिपरम्\" इति जीवस्याचित्संसर्गवियुक्त्तं स्वरूपं प्राप्यतयोपदिश्यते । अचिद्वियुक्त्तस्वरूपस्य लक्षणमिदमुच्यते \"सत्यं ज्ञामनन्तं ब्रह्म\" इति । तद्रूपप्राप्तिरेव हि मोक्षः । \"न ह वै सशरीरस्य सतः प्रियाप्रिययोरपहतिरस्ति । अशरीरं वावसन्तं न प्रियाप्रिये स्पृशतः\" इति । अतो जीवस्याविद्यावियुक्त्तं स्वरूपं प्राप्यतया प्रक्रान्तमानन्दमय इत्युपदिश्यते । तथा हि; शाखाचन्द्रन्यायेनात्मस्वरूपं दर्शयितुम् \"अन्नमयः पुरुषः\" इति शरीरं प्रथमं निर्द्दिश्य तदन्तरभूतं तस्य धारकं पञ्चवृत्तिप्राणम् तस्याप्यन्तरभूतं मनः तदन्तरमूतां च बुद्धिं \"प्राणमयो\" \"मनोमयो\" \"विज्ञानमयः\" इति तत्र तत्र बुध्यवतरणक्रमेण निर्द्दिश्य सर्वान्तरभूतं जीवात्मानम् \"अन्योऽन्तर आत्माऽऽनन्दमयः\" इत्युपदिश्यान्तरात्मपरम्परां समापयति, अतो जीवात्मस्वरूपमेव \"ब्रह्मविदाप्नोति\" इति प्रक्रान्तं ब्रह्म; तदेवानन्दमय इत्युपदिष्टमिति निश्चीयते ।।\nननु च \"ब्रह्म पुच्छं प्रतिष्ठा\" इत्यानन्दमयादन्यद्ब्रह्मेति प्रतीयते । नैवम्; ब्रह्मैव स्वस्वभावविशेषेण पुरुषविधत्वरूपितं शिरःपक्षपुच्छरूपेण व्यपदिश्यते । यथाऽन्नमयो देहोऽवयवी स्वस्मादनतिरिक्त्तैः स्वावयवैरेव \"तस्येदमेव शिरः\" इत्यादिना शिरः पक्षपुच्छवत्तया निदर्शितः, तथाऽऽनन्दमयं ब्रह्मापि स्वस्मादनतिरिक्त्तैः प्रियादिभिर्निदर्शितम्, तत्रावयवत्वेन रूपितानां प्रियमोदप्रमोदानन्दानामाश्रयतयाऽखण्डरूपमानन्दमयं \"ब्रह्म पुच्छं प्रतिष्ठे\"त्युच्यते । यदि चानन्दमयादन्यद्ब्रह्माभविष्यत्, \"तस्माद्वा एतस्मादानन्दमयादन्योऽन्तर आत्मा ब्रह्म इत्यपि निरदैक्ष्यत, न चैवं निर्द्दिश्यते । एतदुक्त्तं भवति; \"ब्रह्मविदाप्नोति परम्\" इति प्रक्रान्तं ब्रह्म \"सत्यं ज्ञानमनन्तं ब्रह्म\" इति लक्षणतस्सकलेतरव्यावृत्ताकारं प्रतिपाद्य तदेव \"तस्माद्वा एतस्मादात्मनः\" इत्यात्मशबेदन दिर्द्दिश्य तस्य सर्वान्तरत्वेनात्मत्वं व्यञ्जयद्वाक्यमन्नमयादिषु तत्तदन्तरतया आत्मत्वेन निर्दिष्टान् प्राणमयादीनतिक्रम्य \"अन्योऽन्तर आत्माऽऽनन्दमयः\" इत्यात्मशब्देन निर्देशमानन्दमये समापयति । अत आत्मशब्देन प्रक्रान्तं ब्रह्मानन्दमय इति निश्चीयत इति । ननु च \"ब्रह्म पुच्छं प्रतिष्ठा\" इत्युक्तवा \"असन्नेव स भवति । असद्ब्रह्मेति वेद चेत् । अस्ति ब्रह्मेति चेद्वेद । सन्तमेनं ततो विदुः\" इति ब्रह्मज्ञानाज्ञानाभ्यामात्मनः सद्भावासद्भावौ दर्शयति; नानन्दमयज्ञानाज्ञानाभ्याम् । नचानन्दमयस्य प्रियमोदादिरूपेण सर्वलोकविदितस्य सद्भावासद्भावज्ञानाशङ्का युक्त्ता; अतो नानन्दमयमधिकृत्यायं श्लोक उदाहृतः, तस्मादानन्दमयादन्यद्ब्रह्म । नैवम्; \"इदं पुच्छं प्रतिष्ठा\" \"पृथिवी पुच्छं प्रतिष्ठा\" \"अथर्वाङ्गिरसः पुच्छं प्रतिष्ठा\" \"महः पुच्छं प्रतिष्ठा\" इत्युक्तवा तत्र तत्रोदाहृताः \"अन्नाद्वै प्रजाः प्रजायन्ते\" इत्यादिश्लोका यथा न पुच्छमात्रप्रतिपादनपराः, अपि त्वन्नमयादिपुरुषप्रतिपादनपराः, एवमत्राप्यानन्दमयस्यायम् \"असन्नेव\" इति श्लोकः, नानन्दमयव्यतिरिक्त्तस्य पुच्छस्य । आनन्दमयस्यैव ब्रह्मत्वेऽपि प्रियमोदादिरूपेण रूपितस्यापरिच्छिन्नानन्दस्य सद्भावासद्भावज्ञानाशङ्का युक्त्तैव । पुच्छब्रह्मणोऽप्यपरिच्छिन्नानन्दतयैव ह्यप्रसिद्धता । शिरः प्रभृत्यवयवित्वाभावाद्ब्रह्मणो नानन्दमयो ब्रह्मेति चेत्; ब्रह्मणः पुच्छत्वप्रतिष्ठात्वाभावात्पुच्छमपि ब्रह्म न भवेत् । अथाविद्यापरिकल्पितस्य वस्तुनस्तस्याश्रयभूतत्वात् ब्रह्मणः पुच्छं प्रतिष्ठेति रूपणमात्रमित्युच्येत; हन्त तर्हि तस्यासुखाद्वयावृत्तस्यानन्दमयस्य ब्रह्मणः प्रियशिरस्त्वादिरूपणं भविष्यति । एवञ्च \"सत्यं ज्ञानमनन्तं ब्रह्म\" इति विकारास्पदजडपरिच्छिन्नवस्त्वन्तरव्यावृत्तस्यासुखाद्वयावृत्तिरानन्दमय इत्युपदिश्यते । ततश्चाखण्डैकरसानन्दरूपे ब्रह्मण्यानन्दमय इति मयट् प्राणमय इव स्वार्थिको द्रष्टव्यः । तस्मादविद्यापरिकल्पितविविधविचित्रदेवादिभेदभिन्नस्य जीवात्मनः स्वाभाविकं रूपमखण्डैकरसं सुखैकतानमानन्दमय इत्युच्यत इत्यानन्दमयः प्रत्यगात्मा ।।\nएवं प्राप्ते प्रचक्ष्महे - आनन्दमयोऽभ्यासात् । आनन्दमयः परमात्मा । कुतः ? अभ्यासात् \"सैषानन्दस्य मीमांसा भवति\" इत्यारभ्य । \"यतो वाचो निवर्तन्ते\" इत्येवमन्तेन वाक्येन शतगुणितोत्तरक्रमेण निरतिशय दशाशिरस्को अभ्यस्यमान आनन्दः अनन्तदुःखमिश्रपरिमितसुखलवभागिनि जीवात्मन्यसम्भवन्निखिलहेयप्रत्यनीकं कल्याणैकतानं सकलेतरविलक्षणं परमात्मानमेव स्वाश्रयमावेदयति । यथाह \"तस्माद्वा एतस्माद्विज्ञानमयात् । अन्योऽन्तर आत्मा आनन्दमयः\" इति । विज्ञानमयो हि जीवः, न बुद्धिमात्रम्, मयट्प्रत्ययेन व्यतिरेकप्रतीतेः । प्राणमये त्वगत्या स्वार्थकता आश्रीयते । इह तु तद्वतो जीवस्य सम्भवान्नानर्थक्यं न्याय्यम् । बद्धो मुक्त्तश्च प्रत्यगात्मा ज्ञातैवेत्यभ्यधिष्महि । प्राणमयादौ च मयडर्थसम्भवोऽनन्तरमेव वक्ष्यते । कथं तर्हि विज्ञानमयविषयश्लोके \"विज्ञानं यज्ञं तनुते\" इति केवलविज्ञानशब्दोपादानमुपपद्यते । ज्ञातुरेवात्मनः स्वरूपमपि स्वप्रकाशतया विज्ञानमित्युच्यत इति न दोषः, ज्ञानैकनिरूपणीयत्वाच्च ज्ञातुः स्वरूपस्य । स्वरूपनिरूपणधर्मशब्दा हि धर्ममुखेन धर्मि स्वरूपमपि प्रतिपादयन्ति, गवादिशब्दवत् । \"कृत्यल्युटो बहुलम्\" काण्वपाठगतस्य पर्यायस्य स्थाने \"य आत्मनि तिष्ठन्\" इति पर्यायमधीयाना माध्यन्तिनाः काण्वपाठगतं विज्ञानशब्दनिर्दिष्टं जीवात्मेति स्फुटीकुर्वन्ति । विज्ञानमिति च नपुंसकलिङ्गं वस्तुत्वाभिप्रायम् । तदेवं विज्ञानमयाज्जीवादन्यस्तदन्तरः परमात्मा आनन्दमयः । यद्यपि \"विज्ञानं यज्ञं तनुते\" इति श्लोकेन ज्ञानमात्रमेवोपादीयते, न ज्ञाता; तथापि \"अन्योन्तर आत्मा विज्ञानमयः\" इति तद्वान् ज्ञातैवोपदिश्यते; यथा \"अन्नाद्वै प्रजाः प्रजायन्ते\" इत्यत्र श्लोके केवलान्नोपादानेऽपि \"स वा एष पुरुषोऽन्नरसमयः\" इत्यत्र नान्नमात्रं निर्दिष्टम्; अपि तु तन्मयः- तद्विकारः । एतत्सर्वं हृदि निधाय सूत्रकारः स्वयमेव \"भेदव्यपदेशात्\" इत्यन्तरमेव वदति । यदुक्त्तं जगत्कारणतया निर्दिष्टस्य \"अनेन जीवेनात्मनाऽनुप्रविश्य\" \"तत्त्वमसि\" इति च जीवसामानाधिकरण्यनिर्देशाज्जगत्कारणमपि जीवस्वरूपान्नातिरिच्यत इति कृत्वा जीवस्यैव स्वरूपं \"ब्रह्मविदाप्नोति परम्\" इति प्रक्रान्तमसुखाद्वयावृत्तत्वेनानन्दमय इत्युपदिश्यत इति; तदयुक्त्तम्, जीवस्य चेतनत्वे सत्यपि \"तदैक्षत बहु स्यां प्रजायेयेति तत्तेजोऽसृजत\" इति स्वसङ्कल्पपूर्वकानन्तविचित्रसृष्टियोगानुपपत्तेः । शुद्धावस्थस्यापि हि तस्य सर्गादिजगद्वयापारासम्भवो \"जगद्वयापारवर्ज्जम्\" \"भोगमात्रसाम्यलिङ्गात्\" इत्यत्रोपपादयिष्यते । कारणभूतस्य ब्रह्मणो जीवस्वरूपत्वानभ्युपगमे \"अनेन जीवेनात्मना\" \"तत्त्वमसि\" इति सामानाधिकरण्यनिर्देशः कथमुपपद्यत इति चेत्; कथं वा निरस्तनिखिलदोषगन्धस्य सत्यसङ्कल्पस्य सर्वज्ञस्य सर्वशक्त्तेरनवधिकातिशयासङ्खयेयकल्याणगुणगणस्य सकलकारणभूतस्य ब्रह्मणःनानाविधानन्तदुःखाकरकर्माधीनचिन्तितनिमिषितादिसकलप्रवृत्तिजीवस्वरूपत्वम् ? अन्यतरस्य मिथ्यात्वेनोपपद्यत इति चेत्; कस्य भोः ? किं हेयसम्बन्धस्य ? किं वा हेयप्रत्यनीकककल्याणैकतानस्वभावस्य ? हेयप्रत्यनीककल्याणैकतानस्य ब्रह्मणोऽनाद्यविद्याश्रयत्वेन हेयसम्बन्धमिथ्याप्रतिभासो मिथ्यारूप इति चेत्; विप्रतिषिद्धमिदमभिधीयते, ब्रह्मणो हेयप्रत्यनीककल्याणै कतानत्वमनाद्ययिद्याश्रयत्वेनानन्तदुःखविषयमिथ्याप्रतिभासश्रयत्वञ्चेति । अविद्याश्रयत्वं तत्कार्यदुःखप्रतिभासाश्रयत्वञ्चैव हि हेयसमबन्धः । तत्सम्बन्धित्वं तत्प्रत्यनीकत्वञ्च विरुद्धमेव । तथापि तस्य मिथ्यात्वान्न विरोध इति मा वोचः । मिथ्याभूतमष्यपुरुषार्थ एव; यन्निरसनाय सर्वे वेदान्ता आरभ्यन्त इति ब्रूषे । निरसनीयापुरुषार्थयोगश्च हेयप्रत्यनीककल्याणैकतानतया विरुध्यते । किं कुर्मः ? \"येनाश्रुतं श्रुतं भवति\" इत्येकविज्ञानेन सर्वविज्ञानं प्रतिज्ञाय \"सदेव सोम्येदमग्र आसीत्\" इत्यादिना निखिलजगदेककारणताम् \"तदैक्षत बहु स्याम्\" इति सत्यसङ्कल्पताञ्च ब्रह्मणः प्रतिपाद्य तस्यैव ब्रह्मणः \"तत्त्वमसि\" इति सामानाधिकरण्येनानन्तदुःखाश्रयजीवैक्यं प्रतिपादितम्; तदन्यथानुपपत्त्या ब्रह्मण एवाविद्याश्रयत्वादि परिकल्पनीयमिति चेत् । श्रुतोपपत्तयेऽप्यनुपपन्नं विरुद्धञ्च न कल्पनीयम् । अथ हेयसम्बन्ध एव पारमार्थिकः, कल्याणैकस्वभावता तु मिथ्याभूता, हन्तैवं तापत्रयाभिहतचेतनोज्जिजीवयिषया प्रवृत्तं शास्त्रम्; तापत्रयाभिह- तिरेव तस्य पारमार्थिकी, कल्याणैकस्वभावस्तु भ्रान्तिपरिकल्पित इति बोधयत्सम्यगुज्जीवयति । अथैतद्दोषपरिजिहीर्षया ब्रह्मणो निर्विशेषचिन्मात्रस्वरूपातिरिक्त्तजीवत्वदुःखित्वादिकं सत्यसङ्कल्पत्वकल्याणगुणाकरत्वजगत्कारणत्वाद्यपि मिथ्याभूतमिति कल्पनीयमिति चेत्; अहो भवतां वाक्यार्थपर्यालोचन कुशलता । एकविज्ञानेन सर्वविज्ञानप्रतिज्ञानं सर्वस्य मिथ्यात्वे सर्वस्य ज्ञातव्यस्याभावान्न सेत्स्यति । यथैकविज्ञानं परमार्थविषयम्, तदन्तर्गतञ्च तदा तज्ज्ञानेन सर्वविज्ञानमिति शक्यते वक्त्तुम् । न हि परमार्थशुक्त्तिकाज्ञानेन तदाश्रयमपरमार्थरजतं ज्ञातं भवति । अथोच्येत एकविज्ञानेन सर्वविज्ञानप्रतिज्ञायाः अयमर्थः- निर्विशेषवस्तुमात्रमेव सत्यम्, अन्यदसत्यमिति । न तर्हि \"येनाश्रुतं श्रुतं भवत्यमतं मतमविज्ञातं विज्ञातम्\" इति श्रूयते; येन श्रुतेनाश्रुतमपि श्रुतं भवतीति ह्यस्य वाक्यस्यार्थः । कारणतयोपलक्षितनिर्विशेषवस्तुमात्रस्यैव सद्भावश्चेत्प्रतिज्ञातः, \"यथा सोम्यैकेन मृत्पिण्डेन सर्वं मृण्मयं विज्ञातम्\" इति दृष्टान्तोऽपि न घटते । मृत्पिण्डविज्ञानेन हि तद्विकारस्य ज्ञातता निदशिर्ता । तत्रापि विकारस्यासत्यताभिप्रेतेति चेत्; मृद्विकारस्य रज्जुसर्पादिवदसत्यत्वं शुश्रूषोरसिद्धमिति प्रतिज्ञातार्थसम्भावनाप्रदर्शनाय \"यथा सोम्य\" इति प्रसिद्धवदुपन्यासो न युज्यते । न च तत्त्वमस्यादिवाक्यजन्यज्ञानोत्पत्तेः प्राग्विकारजातस्यासत्यतामापादयत्तर्कानुगृहीतमननुगृहीतं वा प्रमाणमुपलभामह इति । अयमर्थः \"तदनन्यत्वमारम्भणशब्दादिभ्यः\" इत्यत्र वक्ष्यते । तथा \"सदेव सोम्येदमग्र आसीदेकमेवाद्वितीयम्\" \"तदैक्षत बहु स्यां प्रजायेयेति तत्तेजोऽसृजत\" \"हन्ताहमिमास्तिस्रो देवता अनेन जीवेनात्मनाऽनुप्रविश्य नामरूपे व्याकरवाणि\" \"सन्मूलाः सोम्येमाः सर्वाः प्रजाः सदायतनाः सत्प्रतिष्ठाः ऐतदात्म्यमिदं सर्वम्\" इत्यादिनाऽस्य जगतः सदात्मकता, सृष्टेः पूर्वकाले नामरूपविभागप्रहाणम्, जगदुत्पत्तौ एव स्वभाव इति न कश्चिद्दोष इति । तदिदमसारम्; सर्वेष्वेव वाक्येषु पदानां व्युत्पत्तिसिद्धार्थसंसर्गविशेषमात्रं प्रत्याय्यम्, तत्र समानाधिकरण्यवृत्तानामपि नीलादिपदानां नैल्यादिविशिष्ट एवार्थो व्युत्पत्तिसिद्धः पदान्तरार्थसंसृष्टो अभिधीयते । यथा नीलमुत्पलमानयेत्युक्त्ते नीलिमादिविशिष्टमेवाऽऽनीयते, यथा च, \"विन्ध्या टव्यां मदमुदितो मातङ्गगणस्तिष्ठति\" इति पदद्वयावगतविशेषणविशिष्ट एवार्थः प्रतीयते । एवं वेदान्तवाक्येष्वपि समानाधिकरणनिर्देशेषु तत्तद्विशेषणविशिष्टमेव ब्रह्मप्रतिपत्तव्यम् । न च विशेषणविवक्षायामितरविशिष्टाकारं वस्तु अन्येन विशेष्टव्यम्; अपि तु सर्वैर्विशेषणैः स्वरूपमेव विशेष्यम् ।\nतथा हि- \"भिन्नप्रवृत्तिनिमित्तानां शब्दानामेकस्मिन्नर्थे वृत्तिः सामानाधिकरण्यम्\" । अन्वयेन निवृत्त्या वा पदान्तरप्रतिपाद्याकारान्तरयुक्त्ततया तस्यैव वस्तुनः पदान्तरप्रतिपाद्यत्वं सामानाधिकरण्यकार्यम् । यथा \"देवदत्तः श्यामो युवा लोहिताक्षोऽदीनोऽकृपणोऽनवद्यः इति । यत्र त्वेकस्मिन् वस्तुनि समन्वयायोग्यं विशेषणद्वयं समानाधिकरणपदनिर्दिष्टम्, तत्राप्यन्यतरत्पदममुख्यवृत्तमाश्रीयते, न द्वयम्; यथा \"गौर्वाहीकः\" इति । नीलोत्पलादिषु तु विशेषणद्वयान्वयाविरोधादेकमेवोभयविशिष्टं प्रतिपाद्यते । अथ मनुषे एकविशेषणप्रति सम्बन्धित्वेन निरूप्यमाणं विशेषणान्तरप्रतिसम्बन्धित्वाद्विलक्षणमिति घटपटयोरिवैकविभक्त्तिनिर्देशे अप्यैक्यप्रतिपादनासम्भवात्समानाधिकरणशब्दस्य न विशिष्टप्रतिपादनपरत्वम्, अपि तु विशेषणमुखेन स्वरूपमुपस्थाप्य तदैक्यप्रतिपादनपरत्वमेवेति । स्यादेतदेवम्; यदि विशेषणद्वयप्रतिसम्बन्धित्वमात्रमेवैक्यं निरुन्ध्यात् । न चैतदस्ति; एकस्मिन् धर्मिण्युपसंहर्त्तुमयोग्यधर्मद्वयविशिष्टत्वमेव ह्येकत्वं निरुणद्धि । अयोग्यता च प्रमाणान्तरसिद्धा घटत्वपटत्वयोः । \"नीलमुत्पलम्\" इत्यादिषु तु दण्डित्वकुण्डलित्ववद्रूपवत्त्वरस वत्त्वगन्धवत्त्वादिवच्च विरोधो नोपलभ्यते । न केवलमविरोध एव; प्रवृत्तिनिमित्तभेदेनहकार्थनिष्ठत्वरूपं सामानाधिकरण्यमुपपादयत्येव धर्मद्वयविशिष्टताम् । अन्यथा स्वरूपमात्रैक्ये अनेकपदप्रवृत्तौ निमित्ताभावात्सामानाधिकरण्यमेव न स्यात् । विशेषणानां स्वसम्बन्धानादरेण वस्तुस्वरूपोपलक्षणपरत्वे सत्ये केनैव वस्तूपलक्षितमित्युपलक्षणान्तरमनर्थकमेव; उपलक्षणान्तरोपलक्ष्याकारभेदाभ्युपगमे तेनाकारेण सविशेषत्वप्रसङ्गः । सोऽयं देवदत्त इत्यत्रापि लक्षणागन्धो न विद्यते, विरोधाभावात् । देशान्तरसम्बन्धि ॥1.1.6 ॥\nअथ आनन्दमयाधिकरणम् ॥ ६ ॥\nएवं जिज्ञासितस्य ब्रह्मणश्चेतनभोग्यभूतजडरूपसत्त्वरजस्तमोमयप्रधानाद्व्यावृत्ति रुक्ता । इदानीं कर्मवश्यात् त्रिगुणात्मकप्रकृतिसंसर्गनिमित्तनानाविधानन्तदुःखसागरनिमज्ज नेनाशुद्धाच्छुद्धाच्च प्रत्यगात्मनोऽन्यन्निखिलहेयप्रत्यनीकनिरतिशयानन्दं ब्रह्मेति प्रतिपाद्यते - १३ आनन्दमयोऽभ्यासात् । १ । १ । १३ ॥ तैत्तिरीया अधीयते - \"स वा एष पुरुषोऽन्नरसमयः\" इति प्रकृत्य \"तस्माद्वा एतस्माद्विज्ञानमयात्, अन्योऽन्तर आत्माऽऽनन्दमयः\" इति । तत्र सन्देहः - किमयमानन्दमयो बन्धमोक्षभागिनः प्रत्यगात्मनो जीवशब्दाभिलपनीयादन्यः परमात्मा; उत स एवेति ॥ \nकिं युक्तम्? प्रत्यगात्मेति । कुतः? \"तस्यैष एव शारीर आत्मा\" इत्यानन्दमयस्य शारीरत्व श्रवणात्; शारीरो हि शरीरसंबन्धी जीवात्मा ॥\nननु च जगत्कारणतया प्रतिपादितस्य ब्रह्मणः सुखप्रतिपत्त्यर्थमन्नमयादीननुक्रम्य तदेव जगत्कारणमानन्दमय इत्युपदिशति; जगत्कारणं च \"तदैक्षते\"तीक्षणश्रवणात्सर्वज्ञस्सर्वेश्वर इत्युक्तम् ॥\nसत्यमुक्तम्; स तु जीवान्नातिरिच्यते, \"अनेन जीवेनात्मनाऽनुप्रविश्य\", \"तत्त्वमसि श्वेतकेतो\" इति कारणतया निर्दिष्टस्य जीवसामानाधिकरण्यनिर्देशात् । सामानाधिकरण्यं ह्येकत्वप्रतिपादनपरम्; यथा \"सोऽयं देवदत्त\" इत्यादौ । ईक्षापूर्विका च सृष्टिश्चेतनस्य जीवस्योपपद्यत एव । अतः \"ब्रह्मविदाप्नोति परमि\"ति जीवस्याचित्संसर्गवियुक्तं स्वरूपं प्राप्यतयोपदिश्यते । अचिद्वियुक्तस्वरूपस्य लक्षणमिदमुच्यते \"सत्य ज्ञानमनन्तं ब्रह्मे\"ति । तद्रपूप्राप्तिरेव हि मोक्षः । \"न ह वै सशरीरस्य सतः प्रिथाप्रिययोरपहतिरस्ति, अशरीरं वाव सन्तं न प्रियाप्रिये स्पृशतः\" इति । अतो जीवस्याविद्यावियुक्तं स्वरूपं प्राप्यतया प्रकान्तमानन्दमय इत्युपदिश्यते । तथाहि शाखाचन्द्रन्यायेनात्मस्वरूपं दर्शयितुम् \"अन्नमयः पुरुष\" इति शरीरं प्रथमं निर्दिश्य तदन्तरभूतं तस्य धारकं पञ्चवृत्तिप्राणम्, तस्याप्यन्तरभूतं मनः, तदन्तरभूतां च बुद्धिं, \"प्राणमयो\" \"मनोमयो\" \"विज्ञानमयः\" इति तत्र तत्र बुद्ध्यवतरणक्रमेण निर्दिश्य, सर्वान्तरभूतं जीवात्मानम् \"अन्योऽन्तर आत्माऽऽनन्दमयः इत्युपदिश्यान्तरात्मपरम्परां समापयति । अतो जीवात्मस्वरूपमेव \"ब्रह्मविदाप्नोती\"ति प्रक्रान्तं ब्रह्म; तदेव नन्दमय इत्युपदिष्टमिति निश्चीयते ॥\nननु च, \"ब्रह्म पुच्छं प्रतिष्ठे\"त्यानन्दमयादन्यद्ब्रह्मेति प्रतीयते । नैवम्; ब्रह्मैव स्वस्वभावविशेषेण पुरुषविधत्वरूपितं शिरःपक्षपुच्छरूपेण व्यपदिश्यते । यथाऽन्नमयो देहोऽ वयवी स्वस्मादनतिरिक्तैः स्वावयवैरेव \"तस्येदमेव शिरः\" इत्यादिना शिरःपक्षपुच्छवत्तया निदर्शितः; तथा आनन्दमयं ब्रह्मापि स्वस्मादनतिरिक्तैः प्रियादिभिर्निदर्शितम् । तत्रावयव त्वेन रूपितानां प्रियमोदप्रमोदानन्दानामाश्रयतया अखण्डरूपमानन्दमयं अत्र पुच्छं प्रतिष्ठेत्युच्यते । यदि चानन्दमयादन्यद्ब्रह्माभविष्यत्, \"तस्माद्वा एतस्मादानन्दमयादन्योऽन्तर आत्मा ब्रह्मे\"त्यपि निरदेक्ष्यत । नचैवं निर्दिश्यते । एतदुक्तं भवति - \"ब्रह्मविदाप्नोति पर\"मिति प्रक्रान्तं ब्रह्म \"सत्यं ज्ञानमनन्तं ब्रह्मे\"ति लक्षणतस्सकलेतरव्यावृत्ताकारं प्रतिपाद्य तदेव \"तस्माद्वा एतस्मादात्मन\" इत्यात्मशब्देन निर्दिश्य तस्य सर्वान्तरत्वेनात्मत्वं व्यञ्जय द्वाक्यमन्नमयादिषु तत्तदन्तरतया आत्मत्वेन निर्दिष्टान् प्राणमयादीनतिक्रम्य \"अन्योऽन्तर आत्माऽऽनन्दमयः\" इत्यात्मशब्देन निर्देशमानन्दमये समापयति । अत आत्मशब्देन प्रक्रान्तं ब्रह्मानन्दमय इति निश्चीयते - इति ॥\nननु च \"ब्रह्म पुच्छं प्रतिष्ठे\"त्युक्त्वा \"असन्नेव स भवति, असद्ब्रह्मेति वेद चेत्, अस्ति ब्रह्मेति चेद्वेद, सन्तमेनं ततो विदु\"रिति ब्रह्मज्ञानाज्ञानाभ्यामात्मनस्सद्भावासद्भावौ दर्शयति; नानन्दमयज्ञानाज्ञानाभ्याम् । न चानन्दमयस्य प्रियमोदादिरूपेण सर्वलोकविदितस्य सद्भावासद्भावज्ञानाशङ्का युक्ता । अतो नानन्दमयमधिकृत्यायं श्लोक उदाहृतः । तस्मादा नन्दमयादन्यद्ब्रह्म ॥\nनैवम्; \"इदं पुच्छं प्रतिष्ठा\" \"पृथिवी पुच्छं प्रतिष्ठा \"अथर्वाङ्गिरसः पुच्छं प्रतिष्ठा\" \"महः पुच्छं प्रतिष्ठा\" इत्युक्त्वा तत्रतत्रोदाहृताः \"अन्नाद्वै प्रजाः प्रजायन्ते\" इत्यादिश्लोकाः यथा न पुच्छमात्रप्रतिपादनपराः अपि त्वन्नमयादिपुरुषप्रतिपादनपराः; एवमत्राप्यानन्दमयस्यायम् \"असन्नेवे\"ति श्लोकः; नानन्दमयव्यतिरिक्तस्य पुच्छस्य । आनन्द मयस्यैव ब्रह्मत्वेऽपि प्रियमोदादिरूपेण रूपितस्यापरिच्छिन्नानन्दस्य सद्भावासद्भावज्ञानाशङ्का युक्तैव । पुच्छब्रह्मणोऽप्यपरिच्छिन्नानन्दतयैव ह्यप्रसिद्धता । शिरःप्रभृत्यवयवित्वाभावाद्-ब्रह्मणो नानन्दमयो ब्रह्मेति चेत्; ब्रह्मणः पुच्छत्वप्रतिष्ठात्वाभावात् पुच्छमपि ब्रह्म न भवेत् । अथाविद्यापरिकल्पितस्य वस्तुनस्तस्याश्चाश्रयभूतत्वात् ब्रह्मणः पुच्छं प्रतिष्ठेति रूपणमात्र मित्युच्येत; हन्त तर्हि तस्यासुखाव्द्यावृत्तस्यानन्दमयस्य ब्रह्मणः प्रियशिरस्त्वादिरूपणं भविष्यति । एवं च \"सत्यं ज्ञानमनन्तं ब्रह्मे\"ति विकारास्पदजडपरिच्छिन्नवस्त्वन्तरव्यावृत्तस्या-सुखाव्द्यावृत्तिरानन्दमय इत्युपदिश्यते । ततश्चाखण्डैकरसानन्दरूपे ब्रह्मणि \"आनन्दमय\" इति मयट् प्राणमय इव स्वार्थिको द्रष्टव्यः । तस्मादविद्यापरिकल्पितविविधविचित्रदेवादिभेदभिन्नस्य जीवात्मनस्स्वाभाविकं रूपमखण्डकरस सुखैकतानमानन्दमय इत्युच्यत इत्यानन्दमयः प्रत्यगात्मा ॥\nएवं प्राप्ते प्रचक्ष्महे - आनन्दमयोऽभ्यासात् । आनन्दमयः परमात्मा । कुतः? अभ्यासात् \"सैषाऽऽनन्दस्य मीमांसा भवति\" इत्यारभ्य \"यतो वाचो निवर्तन्ते\" इत्येवमन्तेन वाक्येन शतगुणितोत्तरक्रमेण निरतिशयदशाशिरस्कोऽभ्यस्यमान आनन्दः अनन्तदुःखमिश्र-परिमितसुखलवभागिनि जीवात्मन्यसंभवन् निखिलहेयप्रत्यनीकं कल्याणैकतानं सकलेतर-विलक्षणं परमात्मानमेव स्वाश्रयमावेदयति । यथाऽऽह \"तस्माद्वा एतस्माद्विज्ञानमयात्, अन्योन्तर आत्माऽऽनन्दमयः\" इति । विज्ञानमयो हि जीवः; न बुद्धिमात्रम्, मयट्प्रत्ययेन व्यतिरेकप्रतीतेः । प्राणमये त्वगत्या स्वार्थिकताऽऽश्रीयते । इह तु तद्वतो जीवस्य संभवान्नानर्थक्यं न्याय्यम् । बद्धो मुक्तश्च प्रत्यगात्मा ज्ञातैवेत्यभ्यधिष्महि । प्राणमयादौ च मयडर्थ-संभवोऽनन्तरमेव वक्ष्यते । कथं तर्हि विज्ञानमयविषयश्लोके \"विज्ञानं यज्ञं तनुत\" इति केवलविज्ञानशब्दोपादानमुपपद्यते? ज्ञातुरेवात्मनस्स्वरूपमपि स्वप्रकाशतया विज्ञानमित्युच्यत इति न दोषः, ज्ञानैकनिरूपणीयत्वाच्च ज्ञातुस्स्वरूपस्य । स्वरूपनिरूपणधर्मशब्दा हि धर्म-मुखेन धमिस्वरूपमपि प्रतिपादयन्ति, गवादिशब्दवत् । \"कृत्यल्युटो बहुलमि\"ति वा कर्तरि ल्युडाश्रीयते । नन्द्यादित्वं वाऽऽश्रित्य \"नन्दिग्रही\"त्यादिना कर्तरि ल्युः । अत एव च \"विज्ञानं यज्ञं तनुते, कर्माणि तनुतेऽपि चे\"ति यज्ञादिकर्तृत्वं विज्ञानस्य श्रूयते । बुद्धिमात्रस्य हि न कर्तृत्वं संभवति । अचेतनेषु हि चेतनोपकरणभूतेषु विज्ञानमयात्प्राचीनेष्वन्नमयादिषु न चेतनधर्मभूतं कर्तृत्वं श्रूयते । अत एव चेतनमचेतनं च स्वासाधारणैः निलयनत्वानिलयन त्वादिभिर्धर्मविशेषैर्विभज्य निर्दिशद्वाक्यं \"विज्ञानं चाविज्ञानं चे\"ति विज्ञानशब्देन तद्गुणं चेतनं वदति । तथाऽन्तर्यामिब्राह्मणे \"यो विज्ञाने तिष्ठन्\" इत्यस्य काण्वपाठगतस्य पर्यायस्य स्थाने \"य आत्मनि तिष्ठन्\" इति पर्यायमधीयाना माध्यन्दिनाः काण्वपाठगतं विज्ञानशव्द-निर्दिष्टं जीवात्मेति स्फुटीकुर्वन्ति । विज्ञानमिति च नपुंसकलिङ्गं वस्तुत्वाभिप्रायम् । तदेवं विज्ञानमयाज्जीवादन्यस्तदन्तरः परमात्मा आनन्दमयः । यद्यपि \"विज्ञानं यज्ञं तनुते\" इति श्लोके ज्ञानमात्रमेवोपादीयते न ज्ञाता; तथाऽपि \"अन्योऽन्तर आत्मा विज्ञानमयः\" इति तद्वान् ज्ञातैवोपदिश्यते; यथा \"अन्नाद्वै प्रजाः प्रजायन्ते\" इत्यत्र श्लोके केवलान्नोपादानेऽपि \"स वा एष पुरुषोऽन्नरसमयः\" इत्यत्र नान्नमात्रं निर्दिष्टम्, अपितु तन्मयः तद्विकारः । एतत्सर्वं हृदि निधाय सूत्रकारस्स्वयमेव \"भेदव्यपदेशात्\" इत्यनन्तरमेव वदति ॥ \nयदुक्तं जगत्कारणतया निर्दिष्टस्य \"अनेन जीवेनात्मनाऽनुप्रविश्य\". \"तत्त्वमसी\"ति च जीवसामानाधिकरण्यनिर्देशाज्जगत्कारणमपि जीवस्वरूपान्नातिरिच्यत इति कृत्वा जीवस्यैव स्वरूपं \"ब्रह्मविदाप्नोति परमि\"ति प्रक्रान्तमसुखाव्द्यावृत्तत्वेनानन्दमय इत्युपदिश्यत इति, तदयुक्तम्, जीवस्य चेतनत्वे सत्यपि \"तदैक्षत बहु स्यां प्रजायेयेति तत्तेजोऽसृजते\"ति स्व-सङ्कल्पपूर्वकानन्तविचित्रसृष्टियोगानुपपत्तेः । शुद्धावस्थस्यापि हि तस्य सर्गादिजगव्द्यापारा संभवो \"जगव्द्यापारवर्जम्\", \"भोगमात्रसाम्यलिङ्गात्\" इत्यत्रोपपादयिष्यते ॥ \nकारणभूतस्य ब्रह्मणो जीवस्वरूपत्वानभ्युपगमे \"अनेन जीवेनात्मना\", \"तत्त्वमसी\"ति सामानाधिकरण्यनिर्देशः कथमुपपद्यत इति चेत्; कथं वा निरस्तनिखिलदोषगन्धस्य सत्य-सङ्कल्पस्य सर्वज्ञस्य सर्वशक्तेरनवधिकातिशयासङ्ख्येयकल्याणगुणगणस्य सकलकारणभूतस्य ब्रह्मणः नानाविधानन्तदुःखाकरकर्माधीनचिन्तितनिमिषितादिसकलप्रवृत्तिजीवस्वरूपत्वम् ? अन्यतरस्य मिथ्यात्वेनोपपद्यत इति चेत् कस्य भोः ? किं हेयसम्बन्धस्य ? किं वा हेयप्रत्यनीककल्याणैकतानस्वभावस्य? हेयप्रत्यनीककल्याणैकतानस्य ब्रह्मणोऽनाद्यविद्याश्रयत्वेन हेय-संबन्धमिथ्याप्रतिभासो मिथ्यारूप इति चेत्; विप्रतिषिद्धमिदमभिधीयते, ब्रह्मणो हेयप्रत्यनीक-कल्याणैकतानत्वमनाद्यविद्याश्रयत्वेनानन्तदुःखविषयमिथ्याप्रतिभासाश्रयत्वं चेति । अविद्या-श्रयत्वं तत्कार्यदुःख प्रतिभासाश्रयत्वं चैव हि हेयसंबन्धः । तत्संबन्धित्वं तत्प्रत्यनीकत्वं च विरुद्धमेव । तथाऽपि तस्य मिथ्यात्वान्न विरोध इति मा वोचः । मिथ्याभूतमप्यपुरुषार्थ एव, यन्निरसनाय सर्वे वेदान्ता आरभ्यन्त इति ब्रूषे । निरसनीयापुरुषार्थयोगश्च हेयप्रत्यनीककल्याणैकतानतयाविरुध्यते । किं कुर्मः? \"येनाश्रुतं श्रुतं भवती\"त्येकविज्ञानेन सर्वविज्ञानं प्रतिज्ञाय \"सदेवसोम्येदमग्र आसीदि\"त्यादिना निखिलजगदेककारणताम्, \"तदैक्षत बहु स्यामि\"ति सत्यसङ्कल्पतांच ब्रह्मणः प्रतिपाद्य तस्यैव ब्रह्मणः \"तत्त्वमसी\"ति सामानाधिकरण्येनानन्तदुःखाश्रयजीवैक्यंप्रतिपादितम्; तदन्यथानुपपत्त्या ब्रह्मण एवाविद्याश्रयत्वादि परिकल्पनीयमिति चेत्; श्रुतोप पत्तयेऽप्यनुपपन्नं विरुद्धं च न कल्पनीयम् । अथ हेयसंबन्ध एव पारमार्थिकः, कल्याणैक स्वभावता तु मिथ्याभूता; हन्तैवं तापत्रयाभिहतचेतनोज्जिजीवयिषया प्रवृत्तं शास्त्रम्, तापत्रयाभिहतिरेव तस्य पारमार्थिकी, कल्याणैकस्वभावस्तु भ्रान्तिपरिकल्पित इति बोधयत्सम्यगुज्जीवयति । अथैतद्दोषपरिजिहीर्षया ब्रह्मणो निर्विशेषचिन्मात्रस्वरूपातिरिक्त- जीवत्वदुःखित्वादिकं सत्यसङ्कल्पत्वकल्याणगुणाकरत्वजगत्क्रारणत्वाद्यपि मिथ्याभूतमिति कल्पनीयमिति चेत्; अहो भवतां वाक्यार्थपर्यालोचनकुशलता । एकविज्ञानेन सर्वविज्ञानप्रति- ज्ञानं सर्वस्य मिथ्यात्वे सर्वस्य ज्ञातव्यस्याभावान्न सेत्स्यति । यथैकविज्ञानं परमार्थविषयम, तथैव सर्वविज्ञानमपि यदि परमार्थविषयं तदन्तर्गतं च, तदा तज्ज्ञानेन सर्वविज्ञानमिति शक्यते वक्तुम् । न हि परमार्थशुक्तिकाज्ञानेन तदाश्रयमपरमार्थरजतं ज्ञातं भवति ॥\nअथोच्येत - एकविज्ञानेन सर्वविज्ञानप्रतिज्ञाया अयमर्थः - निर्विशेष(चिन्मात्र)वस्तुमात्रमेव सत्यम्, अन्यदसत्यमिति । न तर्हि \"येनाश्रुतं श्रुतं भवत्यमतं मतमविज्ञातं विज्ञातमि\"ति श्रूयेत; येन श्रुतेनाश्रुतमपि श्रुतं भवतीति ह्यस्य वाक्यस्यार्थः । कारणतयोपलक्षितनिर्विशेषवस्तुमात्रस्यैव सद्भावश्चेत्प्रतिज्ञातः, \"यथा सोम्यैकेन मृत्पिण्डेन सर्वं मृण्मयं विज्ञातमि\"ति दृष्टान्तोऽपि न घटते । मृत्पिण्डविज्ञानेन हि तद्विकारस्य ज्ञातता निदर्शिता । तत्रापि विकारस्यासत्यताऽभि प्रेतेति चेत्; मृद्विकारस्य रज्जुसर्पादिवदसत्यत्व शुश्रूषोरसिद्धमिति प्रतिज्ञातार्थसंभावना- प्रदर्शनाय \"यथा सोम्ये\"ति प्रसिद्धवदुपन्यासो न युज्यते । न च \"तत्त्वमस्या\"दिवाक्यजन्य- ज्ञानोत्पत्तेः प्राग्विकारजातस्यासत्यतामापादयत्तर्कानुगृहीतमननुगृहीतं वा प्रमाणमुपलभामह इति । अयमर्थः \"तदनन्यत्वमारम्भणशब्दादिभ्य\" इत्यत्र वक्ष्यते ॥\nतथा \"सदेव सोम्येदमग्र आसीदेकमेवाद्वितीयम्\" \"तदैक्षत बहु स्यां प्रजायेयेति तत्तेजोऽसृजत\" \"हन्ताहमिमास्तिस्रो देवता अनेन जीवेनात्मनाऽनुप्रविश्य नामरूपे व्याकरवाणि\" \"सन्मूलास्सोम्येमास्सर्वाः प्रजास्सदायतनास्सत्प्रतिष्ठाः ... ऐतदात्म्यमिदं सर्वम्\" इत्यादिना अस्य जगतस्सदात्मकता, सृष्टेः पूर्वकाले नामरूपविभागप्रहाणम्, जगदुत्पत्तौ सच्छब्दवाच्यस्य ब्रह्मणस्स्वव्यतिरिक्तनिमित्तान्तरानपेक्षत्वम्, सुष्टिकालेऽहमेवानन्तस्थिरत्र सरूपेण \"बहु स्यामि\"त्यनन्यसाधारणसङ्कल्पविशेषः, यथासङ्कल्पमनन्तविचित्रतत्त्वानां विलक्षण-क्रमविशेषविशिष्टा सृष्टिः, समस्तेष्वचेतनेषु वस्तुषु स्वात्मकजीवानुप्रवेशेनैवानन्तनामरूप-व्याकरण, स्वव्यतिरिक्तस्य समस्तस्य स्वमूलत्वम्, स्वायतनत्वम्, स्वप्रवर्त्यत्वम्, स्वेनैव जीवनम्, स्वप्रतिष्ठत्वमित्याद्यनन्तविशेषाश्शास्त्रैकसमधिगम्याः प्रतिपादिताः । तत्संबन्धितया प्रकरणान्तरेष्वप्यपहतपाप्मत्वादिनिरस्तनिखिलदोषता सर्वज्ञता सर्वेश्वरत्व सत्यकामत्व-सत्य-सङ्कल्पत्व-सर्वानन्दकरण-निरतिश्यानन्दयोगादयस्सकलेतरप्रमाणा-विषयास्सहस्रशः प्रति पादिताः । एवमनन्यगोचरानन्त विशेषविशिष्टप्र कृतव्रह्मपरामर्शितच्छब्दस्य निर्विशेषवस्तुमात्रो पदेशपरत्वमसङ्गतत्वेनोन्मत्तप्रलपितायेत । त्वंपदं च संसारित्वविशिष्टजीववाचि । तस्यापि निर्विशेष स्वरूपोपस्थापन परत्वे स्वार्थः परित्यक्तस्स्यात् । निर्विशेषप्रकाशस्वरूपस्य च वस्तुनो ह्यविद्यया तिरोधानं स्वरूपनाशप्रसङ्गादिभिर्न संभवतीति पूर्वमेवोक्तम् । एवं च सति समानाधि-करणवृत्तयोस्तत्त्वमिति द्वयोरपि पदयोर्मुख्यार्थपरित्यागेन लक्षणा च समाश्रयणीया ॥ \nअथोच्येत - समानाधिकरणवृत्तानामेकार्थप्रतिपादनपरतया विशेषणांशे तात्पर्या संभवादेव विशेषणनिवृत्तेर्वस्तुमात्रैकत्वप्रतिपादनान्न लक्षणाप्रसङ्गः । यथा नीलमुत्पलमिति पदद्वयस्य विशेष्यैकत्वप्रतिपादनपरत्वेन नीलत्वोत्पलत्वरूपविशेषणद्वयं न विवक्ष्यते । तद्विवक्षायां हि नीलत्वविशिष्टाकारेणोत्पलत्वविशिष्टाकारस्यैकत्वप्रतिपादनं प्रसज्येत । तत्तु न संभवति; न हि नैल्यविशिष्टाकारेण तद्वस्तूत्पलपदेन विशेष्यते, जातिगुणयोरन्योन्यसमवाय प्रसङ्गात् । अतो नीलत्वोत्पलत्वोपलक्षितवस्त्वेकत्वमात्रं सामानाधिकरण्येन प्रतिपाद्यते । तथा सोऽयं देवदत्तः इत्यतीतकालविप्रकृष्टदेशविशिष्टस्य तेनैव रूपेण सन्निहितदेशवर्तमान-कालविशिष्टतया प्रतिपादनानुपपत्तेरुभयदेशकालोपलक्षितस्वरूपमात्रैक्यं सामानाधिकरण्येन प्रतिपाद्यते । यद्यपि नीलमित्याद्येकपदश्रवणे प्रतीयमानं विशेषणं सामानाधिकरण्यवेलायां विरोधान्न प्रतिपाद्यते । तथाऽपि वाच्येऽर्थे प्रधानांशस्य प्रतिपादनान्न लक्षणा । अपि तु विशेषणांशस्याविवक्षामात्रम् । सर्वत्र सामानाधिकरण्यस्यैष एव स्वभाव इति न कश्चिद्दोषः - इति ॥\nतदिदमसारम् । सर्वेष्वेव वाक्येषु पदानां व्युत्पत्तिसिद्धार्थसंसर्गविशेषमात्रं प्रत्याय्यम् । तत्र समानाधिकरणवृत्तानामपि नीलादिपदानां नैल्यादिविशिष्ट एवार्थो व्युत्पत्तिसिद्धः पदान्तरार्थसंसृष्टोऽभिधीयते । यथा \"नीलमुत्पलमानये\"त्युक्ते नीलिमादिविशिष्टमेवानीयते । यथा च \"विन्ध्याटव्यां मदमुदितो मातङ्गगणस्तिष्ठती\"ति पदद्वयावगतविशेषरगविशिष्ट एवार्थः प्रतीयते; एवं वेदान्तवाक्येष्वपि समानाधिकरणनिर्देशेषु तत्तद्विशेषणविशिष्टमेव ब्रह्म प्रतिपत्तव्यम् । न च विशेषेणविवक्षायामितरविशिष्टाकारं वस्त्वन्येन विशेष्टव्यम्; अपि तु सर्वैविशेषणैस्स्वरूपमेव विशेष्यम् । तथाहि \"भिन्नप्रवृत्तिनिमित्तानां शब्दानामेकस्मिन्नर्थे वृत्तिस्सामानाधिकरण्यमि\"ति, अन्वयेन निवृत्त्या वा पदान्तरप्रतिपाद्यादाकारादाकारान्तरयुक्ततया तस्यैव वस्तुनः पदान्तरप्रतिपाद्यत्वं सामानाधिकरण्यकार्यम् । यथा \"देवदत्तश्श्यामो युवा लोहिताक्षोऽदीनोऽकृपणोऽनवद्यः\" इति । यत्र त्वेकस्मिन् वस्तुनि समन्वयायोग्यं विशेषणद्वयं समानाधिकरणपदनिर्दिष्टम्; तत्राप्यन्यतरत्पदममुख्यवृत्तमाश्रीयते, न द्वयम्, यथा \"गौर्वाहीकः\" इति । नीलोत्पलादिषु तु विशेयणद्वयान्वयाविरोधादेकमेवोभयविशिष्ट\" प्रतिपाद्यते ॥\nअथ मनुषे - एकविशेषणप्रतिसंबन्धित्वेन निरूप्यमाणं विशेषणान्तरप्रतिसंबन्धित्वाद्वि-लक्षणमिति घटपटयोरिवैकविभक्तिनिर्देशेऽप्यैक्यप्रतिपादनासंभवात्समानाधिकरणशब्दस्य न विशिष्टप्रतिपादनपरत्वम्, अपि तु विशेषणमुखेन स्वरूपमुपस्थाप्य तदैक्यप्रतिपादनपरत्वमेवेति । स्यादेतदेवम्, यदि विशेषणद्वयप्रतिसबन्धित्वमात्रमेवैक्यं निरुन्ध्यात् । न चैतदस्ति; एकस्मिन्धर्मिण्युपसंहर्तुमयोग्यधर्मद्वयविशिष्टत्वमेव ह्येकत्वं निरुणद्धि । अयोग्यता च प्रमाणान्तरसिद्धा घटत्वपटत्वयोः । नीलमुत्पलमित्यादिषु तु दण्डित्वकुण्डलित्ववद्रूपवत्त्वर सवत्त्वगन्धवत्त्वादिवच्च विरोधो नोपलभ्यते । न केवलमविरोध एव; प्रमृत्तिनिमित्तभेदेनैकार्थ-निष्ठत्वरूपं सामानाधिकरण्यमुपपादयत्येव धर्मद्वयविशिष्टताम् । अन्यथा स्वरूपमात्रैक्ये अनेकपदप्रवृत्तौ निमित्ताभावात्सामानाधिकरण्यमेव न स्यात् । विशेषणानां स्वसंबन्धानादरेण वस्तुस्वरूपोपलक्षणपरत्वे सत्येकेनैव वस्तूपलक्षितमित्युपलक्षणान्तरमनर्थकमेव; उपलक्षणान्त-रोपलक्ष्याकारभेदाभ्युपगमे तेनाकारेण सविशेषत्वप्रसङ्गः ॥\n\"सोऽयं देवदत्तः\" इत्यत्रापि लक्षणागन्धो न विद्यते, विरोधाभावात् । देशान्तर-संबन्धितयाऽतीतस्य सन्निहितदेशसंबन्धितया वर्तमानत्वाविरेधात् । अत एव हि सोऽयमिति प्रत्यभिज्ञया कालद्वयसंबन्धिनो वस्तुन ऐक्यमुपपाद्यते वस्तुनस्स्थिरत्ववादिभिः । अन्यथा प्रतीतिविरोधे सति सर्वेषां क्षणिकत्वमेव स्यात् । देशद्वयसंबन्धविरोधस्तु कालभेदेन परिहियते ॥\nयतस्समानाधिकरणपदानामनेकविशेषणविशिष्टैकार्थवाचित्वम्; अत एव \"अरुणयैकहायन्या पिङ्गाक्ष्या सोमं कीणाती\"त्यारुण्यादिविशिष्टैकहायन्था क्रयस्साध्यतया विधीयते ॥\nतदुक्तम् \"अर्थैकत्वे द्रव्यगुणयोरैककर्म्यान्नियमस्स्यादि\"ति ॥ तत्रैवं पूर्वपक्षी मन्यते - यद्यप्यरुणयेति पदमाकृतेरिव गुणस्यापि द्रव्यप्रकारतैक स्वभावत्वाद्द्रव्यपर्यन्तमेवारुणिमानमभिदधाति; तथाऽप्येकहायन्यन्वयनियमोऽरुणिम्नो न संभवति; एकहायन्या क्रीणाति, तच्चारुणयेत्यर्थद्वयविधानासंभवात् ॥\nततश्चारुणयेति वाक्यं भित्त्वा प्रकरणविहितसर्वद्रव्यपर्यन्तमेवारुणिमानमविशेषेणाभिदधाति । अरुणयेति स्त्रीलिङ्ग निर्देशः प्रकरणविहितसर्वलिङ्गकद्रव्याणां प्रदर्शनार्थः । तस्मादेकहायन्यन्वयनियमोऽरुणिम्नो न स्यादिति ॥\nअत्राभिधीयते - \"अर्थैकत्वे द्रव्यगुणयोरैककर्म्यान्नियमस्स्यात्\", \"अरुणयैकहायन्या\" इत्यारुण्यविशिष्टद्रव्यैकहायनीद्रव्यवाचिपदयोस्सामानाधिकरण्येनार्थैकत्वे सिद्धे सत्येकहा यनीद्रव्यारुण्यगुणयोररुणयेति पदेनैव विशेषणविशेष्यभावेन संबन्धितयाऽभिहितयोः क्रयाख्यैक-कर्मान्वयाविरोधादरुणिम्नः क्रयसाधनभूतैकहायन्यन्वयनियमस्स्यात् ॥ यद्येकहायन्याः क्रयसंबन्धवदरुणिमसंबन्धोऽपि वाक्यावसेयस्स्यात्; तदा वाक्यस्यार्थद्वयविधानं स्यात् । न चैतदस्ति । अरुणयेति पदेनैवारुणिमविशिष्टद्रव्यमभिहितम् । एकहायनीपदसामानाधिकरण्येन तस्यैकहायनीत्वमात्रमवगम्यते; न गुणसंबन्धः; विशिष्टद्रव्यैक्यमेव हि सामानाधि करण्यस्यार्थः, \"भिन्नप्रवृत्तिनिमित्तानां शब्दानामेकस्मिन्नर्थे वृत्तिस्सामानाधिकरण्यमि\"ति हि सामानाधिकरण्यलक्षणम् ॥\nअत एव हि \"रक्तः पटो भवती\"त्यादिष्वैकार्थ्यादेकवाक्यत्वम् । पटस्य भवनक्रिया- संबन्धे हि वाक्यव्यापारः; रागसंबन्धस्तु रक्तपदेनैवाभिहितः; रागसंबन्धि द्रव्यं पट इत्येता वन्मात्रं सामानाधिकरण्यावसेयम् । एवमेकेन गुणेन द्वाभ्यां बहुभिर्वा तेन तेन पदेन समस्तेन व्यस्तेन वा विशिष्टत्वमुपस्थाप्य सामानाधिकरण्येन सर्वविशेषणविशिष्टोऽर्थ एक इति ज्ञापयित्वा तस्य कियासंबन्धाभिधानमविरुद्धम् - देवदत्तश्श्यामो युवा लोहिताक्षो दण्डी कुण्डली तिष्ठति; शुक्लेन वाससा यवनिकां संपादयेत्; नीलमुत्पलमानय; नीलोत्पलमानय; गामानय शुक्लां शोभनाक्षीम् \"अग्नये पथिकृते पुरोडाशमष्टाकपालं निर्वपेत्\" - इति । एवम् \"अरुणयैकहायन्या पिङ्गाक्ष्या सोमं क्रीणाती\"ति ॥ \nएतदुक्तं भवति - \"यथा काष्ठैस्स्थाल्यामोदनं पचेदि\"त्यनेककारकविशिष्टैका क्रिया युगपत्प्रतीयते; तथा समानाधिकरणपदसङ्घाताभिहित मेकैकं कारकं तत्तत्कारकप्रतिपत्तिवेलायामेवानेकविशेषणविशिष्टं युगपत्प्रतिपन्नं क्रियाया-मन्वेतीति न कश्चिद्विरोधः \"खादिरैश्शुष्कैः काष्ठैस्समपरिमाणे भाण्डे पायसं शाल्योदनं समर्थः पाचकः पचेदि\"त्यादिषु - इति ॥ \nयत्तूपात्तद्रव्यकवाक्यस्थगुणशव्दः केवलगुणाभिधायीत्यरुणयेति पदेन केवलगुणस्यै वाभिधानमिति; तन्नोपपद्यते, लोकवेदयोर्द्रव्यवाचिपदसमानाधिकरणस्य गुणवाचिनः क्वचिदपि केवलगुणाभिधानादर्शनात् । उपात्तद्रव्यकवाक्यस्थं गुणपदं केवलगुणाभिधायीत्यप्यसङ्गतम्; पटश्शुक्लः इत्यादिपूपात्तद्रव्यकेऽपि गुणविशिष्टस्यैवाभिधानात् । पटस्य शुक्लः इत्यत्र शौक्ल्यविशिष्टपटाप्रतिपत्तिरसमानविभक्तिनिर्देशकृता; न पुनरुपात्तद्रव्यकत्वकृता । तत्रैव पटस्य शुक्लो भागः इत्यादिषु समानविभक्तिनिर्देशे शौक्ल्यविशिष्टद्रव्यं प्रतीयते । यत्पुनः क्रयस्यैकहायन्यवरुद्धतयाऽरुणिम्नः क्रयान्वयो न संभवतीति; तदपि विरोधिगुणरहित- द्रव्यवाचिपदसमानाधिकरणगुणपदस्य तदाश्रयगुणाभिधानेन क्रियापदान्वयाविरोधादसङ्गतम् । राद्धान्ते चोक्तन्यायेनारुणिम्नश्शाब्दे द्रव्यान्वये सिद्धे द्रव्यगुणयोः क्रयसाधनत्वानुपपत्त्या अर्थात्परस्परान्वयस्सिध्यतीत्यप्यसङ्गतम् । अतो यथोक्त एवार्थः ॥\nतस्मात् तत्त्वमस्यादिसामानाधिकरण्ये पदद्वयाभिहितविशेषणापरित्यागेनैवैक्यप्रति पादनं वर्णनीयम् । तत्त्वनाद्यविद्योपहितानवधिकदुःखभागिनश्शुद्ध्यशुद्ध्युभयावस्थाच्चेतना- दर्थान्तरभूतमशेषहेयप्रत्यनीकानवधिककल्याणैकतानं परमात्मानमनभ्युपगच्छतो न संभवति ॥ \nअभ्युपगच्छतोऽपि समानाधिकरणपदानां यथावस्थितविशेषणविशिष्टैक्यप्रतिपादनपरत्वा- श्रयणे त्वंपदप्रतिपन्नसकलदोषभागित्वं परस्य प्रसज्येतेति चेत्; नैतदेवम्, त्वंपदेनापि जीवान्तर्यामिणः परस्यैवाभिधानात् ॥ एतदुक्तं भवति - सच्छब्दाभिहितं निरस्तनिखिलदोषगन्धं सत्यसङ्कल्पमिश्रानवधिका तिशयासंख्येयकल्याणगुणगणं समस्तकारणभूतं परं ब्रह्म \"बहु स्यामि\"ति सङ्कल्प्य तेजोबन्न- प्रमुखं कृत्स्नं जगत्सृष्ट्वा तस्मिन् देवादिविचित्रसंस्थानसंस्थिते जगति चेतनं जीववर्गं स्वकर्मा- नुगुणेषु शरीरेष्वात्मतया प्रवेश्य स्वयं च स्वेच्छयैव जीवान्तरात्मतयाऽनुप्रविश्य एवंभूतेषु स्वपर्यन्तेषु देवाद्याकारेषु सङ्घातेषु नामरूपे व्याकरोत् । एवंरूपसङ्घातस्यैव वस्तुत्वं शब्द- वाच्यत्वं चाकरोदित्यर्थः । अनेन जीवेनात्मना - जीवेन मयेति निर्देशो जीवस्य ब्रह्मात्मकत्वं दर्शयति । ब्रह्मात्मकत्वं च जीवस्य जीवान्तरात्मतया ब्रह्मणोऽनुप्रवेशादित्यवगम्यते; \"इदँ सर्वमसृजत, यदिदं किं च, तत्सृष्ट्वा, तदेवानुप्राविशत्, तदनुप्रविश्य, सच्च त्यच्चाभवदि\"त्यत्र इदं सर्वमिति निर्दिष्टं चेतनाचेतनवस्तुद्वयं सत्त्यच्छब्दाभ्यां विज्ञानाविज्ञानशब्दाभ्यां च विभज्य निर्दिश्य चिद्वस्तुन्यपि ब्रह्मणोऽनुप्रवेशाभिधानात् । अत एवं नामरूपव्याकरणात्सर्वे वाचकाश्शब्दा अचिज्जीवविशिष्टपरमात्मवाचिन इत्यवगतम् - इति ॥\nकिञ्च \"ऐतदात्म्यमिदं सर्वमि\"ति चेतनमिश्रं प्रपञ्चम् इदं सर्वमिति निर्दिश्य \"तस्यैष आत्मा\" इति प्रतिपादितम् । एवं च सर्वं चेतनाचेतनं प्रति ब्रह्मण आत्मत्वेन सर्वं सचेतनं जगत् तस्य शरीरं भवति । तथा च श्रुत्यन्तराणि \"अन्तः प्रविष्टश्शास्ता जनानां सर्वात्मा\", \"यः पृथिव्यां तिष्ठन् पृथिव्या अन्तरो यं पृथिवी न वेद यस्य पृथिवी शरीरम् । यः पृथिवीमन्तरो यमयति स त आत्माऽन्तर्याम्यमृतः\" इति प्रारभ्य \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरम् य आत्मानमन्तरो यमयति स त आत्माऽन्तर्याम्यमृतः\" इत्यादि \"यः पृथिवोमन्तरे सञ्चरन् यस्य पृथिवी शरीरम्, योऽपामन्तरे सञ्चरन् यस्यापश्शरीरमित्यारभ्य \"योऽक्षरमन्तरे सञ्चरन्यस्याक्षरं शरीरम् यमक्षरं न वेद एष सर्वभूतान्तरात्माऽपहतपाप्मा दिव्यो देव एको नारायणः\" इत्यादीनि सचेतनं जगत् तस्य शरीरत्वेन निर्दिश्य तस्यात्मत्वेन परमात्मानमुपदिशन्ति । अतश्चेतनवाचिनोऽपि शब्दाश्चेतनस्याप्यात्मभूतं चेतनशरीरकं परमात्मानमेवाभिदधति । यथा अचेतनदेवादिसंस्थानपिण्डवाचिनश्शब्दा तत्तच्छरीरक-जीवात्मन एव वाचकाः \"चत्वारः पञ्चदशरात्राद्देवत्वं गच्छन्ती\"त्यादिषु; देवा भवन्तीत्यर्थः । शरीरस्य शरीरिणं प्रति प्रकारत्वात् प्रकारवाचिनां च शब्दानां प्रकारिण्येव पर्यवसानात् शरीरवाचिनां शब्दानां शरीरिपर्यवसानं न्याय्यम् । प्रकारो हि नाम इदमित्थमिति प्रतीयमाने वस्तुनि इत्थमिति प्रतीयमानोंऽशः । तस्य तद्वस्त्वपेक्षत्वेन तत्प्रतीतेस्तदपेक्षत्वात् तस्मिन्नेव पर्यवसानमुचितमिति तस्य प्रतिपादकोऽपि शब्दस्तस्मिन्नेव पर्यवस्यति । अत एव गौरश्वो मनुष्यः इत्यादिप्रकारभृताकृतिवाचिनश्शब्दाः प्रकारिणि पिण्डे अपर्यवस्यन्तः पिण्डस्यापि चेतनशरीरत्वेन तत्प्रकारत्वात् पिण्डशरीरकचेतनस्यापि परमात्मप्रकारत्वाच्च परमात्मन्येव पर्यवस्यन्तीति सर्वशब्दानां परमात्मैव वाच्य इति परमात्मवाचिशब्देन सामानाधिकरण्यं मुख्यमेव ॥\nननु - \"खण्डो गौः खण्डश्शुक्लः\" इति जातिगुणवाचिनामेव पदानां द्रव्यवाचिपदैस्स्ह सामानाधिकरण्यं दृष्टम्; द्रव्याणां तु द्रव्यान्तरप्रकारत्वे मत्वर्थीयप्रत्ययो दृष्टः यथा - \"दण्डी कुण्डली\"ति । नैवम्; जातिर्वा गुणो वा द्रव्यं वा नैतेष्वेकमेव सामानाधिकरण्ये प्रयोजकम्, अन्योन्यस्मिन् व्यभिचारात् । यस्य पदार्थस्य कस्यचित्प्रकारतयैव सद्भावः तस्य तदपृथ- क्सिद्धिस्थितिप्रतीतिभिस्तद्वाचिनां शब्दानां स्वाभिधेयविशिष्टद्रव्यवाचित्वाद्धर्मान्तरविशिष्टत- द्द्रव्यवाचिना शब्देन सामानाधिकरण्यं युक्तमेव । यत्र पुनः पृथक्सिद्धस्य स्वनिष्ठस्यैव द्रव्यस्य कदाचित्क्वचिद्द्रव्यान्तरप्रकारत्वमिष्यते, तत्र मत्वर्थोयप्रत्यय इति निरवद्यम् ॥\nतदेवं परमात्मनश्शरीरतया तत्प्रकारत्वादचिद्विशिष्टजीवस्यापि जीवनिर्देशविशेषरूपा अहं त्वमित्यादिशब्दाः परमात्मानमेवाचक्षत इति \"तत्त्वमसी\"ति सामानाधिकण्येनोपसंहृतम् । एवं च सति परमात्मानं प्रति जीवस्य शरीरतयाऽन्वयाज्जीवगता धर्माः परमात्मानं न  स्पृशन्ति, यथा स्वशरीरगता बालत्वयुवत्वस्थविरत्वादयो धर्माः जीवं न स्पृशन्ति । अतः \"तत्त्वमसी\"ति सामानाधिकरण्ये तत्पदं जगत्कारणभूतं सत्यसङ्कल्पं सर्वकल्याणगुणाकरं निरस्तसमस्तहेयगन्धं परमात्मानमाचष्टे । त्वमिति च तमेव सशरीरजीवशरीरकमाचष्ट इति सामानाधिकरण्यं मुख्यवृत्तम्; प्रकरणाविरोधस्सर्वश्रुत्यविरोधो ब्रह्मणि निरवद्ये कल्याणैक ताने अविद्यादिदोषगन्धाभावश्च । अतो जीवसामानाधिकरण्यमपि विशेषणभूताज्जीवादन्य त्वमेवापादयतीति विज्ञानमयाज्जीवादन्य एवानन्दमयः परमात्मा ॥\nयदुक्तम् - \"तस्यैष एव शारीर आत्मे\"त्यानन्दमयस्य शारीरत्वश्रवणाज्जीवादन्यत्वं न संभवतीति, तदयुक्तम्; अस्मिन् प्रकरणे सर्वत्र \"तस्यैष एव शारीर आत्मा, यः पूर्वस्ये\"ति परमात्मन एव शारीरात्मत्वाभिधानात् । कथम् । \"तस्माद्वा एतस्मादात्मन आकाशस्संभूतः\" इत्याकाशादिसृज्यवर्गस्य परमकारणत्वेन प्रज्ञातजीवव्यतिरेकस्य परस्य ब्रह्मण आत्मत्वेन व्यपदेशात्तव्द्यतिरिक्ताकाशादीनामन्नमयपर्यन्तानां तच्छरीरत्वमवगम्यते । \"यस्य पृथिवी शरीरम्, यस्यापश्शरीरम्, यस्य तेजश्शरीरम्, यस्य वायुश्शरीरम्, यस्याकाशश्शरीरम्, यस्याक्षरं शरीरम्, यस्य मृत्युश्शरीरम्, एष सर्वभूतान्तरात्माऽपहतपाप्मा दिव्यो देव एको नारायणः\" इति सुबालश्रुत्या सर्वतत्त्वानां परमात्मशरीरत्वं स्पष्टमभिधीयते । अतः \"तस्माद्वा एतस्मादात्मनः\" इत्यत्रैवान्नमयस्य परमात्मैव शारीर आत्मेत्यवगतः । प्राणमयं प्रकृत्याह \"तस्यैष एव शारीर आत्मा, यः पूर्वस्ये\"ति । पूर्वस्यान्नमयस्य यश्शारीर आत्मा श्रुत्यन्तर सिद्धः परमकारणभूतः परमात्मा; स एव तस्य प्राणमयस्यापि शारीर आत्मेत्यर्थः । एवं मनोमयविज्ञानमययोर्द्रष्टव्यम् । आनन्दमये तु \"एष एवे\"ति निर्देशस्तस्यानन्यात्मत्वं दर्शयि तुम् । तत्कथम्? विज्ञानमयस्यापि पूर्वोक्तया रीत्या परमात्मैव शारीर आत्मेत्यवगतः । एवं सति विज्ञानमयस्य यश्शारीर आत्मा, स एवानन्दमयस्यापि शारीर आत्मेत्युक्ते आनन्द मयस्य अभ्यासावगतपरमात्मभावस्य परमात्मनस्स्वयमेवात्मेत्यवगम्यते । एवं च स्वव्यतिरिक्तं चेतनाचेतनवस्तुजातं स्वशरीरमिति स एव निरूपाधिकश्शारीर आत्मा । अत एवेदं परं ब्रह्माधिकृत्य प्रवृत्तं शास्त्रं शारीरकमित्यभियुक्तैरभिधीयते । अतो विज्ञानमयाज्जीवादन्य एव परमात्मा आनन्दमयः ॥ १३ ॥\nआह - नायमानन्दमयो जीवादन्यः, विकारशब्दस्य मयट्प्रत्ययस्य श्रवणात् । \"मयड्वैतयोः\" इति प्रकृत्य \"नित्यं वृद्धशरादिभ्यः\" इति विकारार्थे मयट् स्मर्यते । वृद्धश्चायमानन्द शब्दः ॥\nननु प्राचुर्येऽपि मयडस्ति \"तत्प्रकृतवचने मयट्\" इति स्मृतेः । यथा \"अन्नमयो यज्ञः\" इति । स एवायं भविष्यति । नैवम्; अन्नमय इत्युपक्रमे विकारार्थत्वं दृष्टम्, अत औचित्या दस्यापि विकारार्थत्वमेव युक्तम् ॥\nकिञ्च - प्राचुर्यार्थत्वेऽपि जीवादन्यत्वं न सिध्यति । तथा हि - आनन्दप्रचुर इत्युक्ते दुःखमिश्रत्वमवर्जनीयम् । आनन्दस्य हि प्राचुर्यं दुःखस्याल्पत्व मवगमयति । दुःखमिश्रत्वमेव हि जीवत्वम् । अत औचित्यप्राप्तविकारार्थत्वमेव युक्तम् ॥ किञ्च लोके मृण्मयं हिरण्मयं दारुमयमित्यादिषु वेदे च \"पर्णमयी जुहूः\", \"शमीमय्यस्स्रुचः\", \"दर्भमयी रशना\" इत्यादिषु मयटो विकारार्थे प्रयोगबाहुल्यात्स एव प्रथमतरं धियमधि रोहति । जीवस्य चानन्दविकारत्वमस्त्येव; तस्य स्वत आनन्दरूपस्य सतस्संसारित्वावस्था तद्विकार एवेति । अतो विकारवाचिनो मयट्प्रत्ययस्य श्रवणादानन्दमयो जीवादनतिरिक्त इति । तदेतदनुभाष्य परिहरति - १४ विकारशब्दान्नेति चेन्न प्राचुर्यात् ॥ १।१।१४॥ \nनैतद्युक्तम् । कुतः? प्राचुर्यात्-परस्मिन् ब्रह्मण्यानन्दप्राचुर्यात् । प्राचुर्यार्थे च मयट-त्संभवात् । एतदुक्तं भवनि-शतगुणितोत्तरक्रमेणाभ्यस्यमानस्यानन्दस्य जीवाश्रयत्वासंभवाद्द- ब्रह्माश्रयोऽयमानन्द इति निश्चिते सति तस्मिन् ब्रह्मणि विकारासंभवात् प्राचुर्येऽपि मयड्- विधिसंभवाच्चानन्दमयः परं ब्रह्मेति । औचित्यात्प्रयोगप्रौढ्या च मयटो विकारार्थत्वमर्थ- विरोधान्न संभवति । किञ्च औचित्यं प्राणमय एव परित्यक्तम्, तत्र विकारार्थत्वासंभवात् । अतस्तत्र पञ्चवृत्तेर्वायोः प्राणवृत्तिमत्तामात्रेरग प्राणमयत्वम्; प्राणापानायिषु पञ्चसु वृत्तिषु प्राणवृत्तेः प्राचुर्याद्वा । न च प्राचुर्ये मयट्प्रत्ययस्य प्रौढिर्नास्ति, अन्नमयो यज्ञः शकटमयी यात्रा इत्यादिषु दर्शनात् ॥\nयदुक्तमानन्दप्राचुर्यमल्पदुःखसद्भावमवगमयतीति; तदसत् । तत्प्रचुरत्वं हि तत्प्रभूत- त्वष,. तत्त्वेतरस्य सत्ता नावगमयति; अपि तु तस्याल्पत्वं निवर्तयति । इतरसद्भावासद्भावौ तु प्रमाणान्तरावसेयौ । इह च प्रमाणान्तरेण तदभावोऽवगम्यते \"अपहतपाष्मेत्यादिना । तत्रैतावदेव वक्तव्यं, ब्रह्मानन्दस्य प्रभूतत्वमन्यानन्दस्याल्पत्वमपेक्षत इति । उच्यते च तत् \"एको मानुष आनन्दः\" इत्यादिना जीवानन्दापेक्षया ब्रह्मानन्दो निरतिशयदशापन्नः प्रभूत इति ॥\nयच्चोक्तं जीवस्यानन्दविकारत्वं संभवतीति; तदपि नोपपद्यते, जीवस्य ज्ञानानन्द- स्वरूपस्य केनचिदाकारेण मृद इव घटाद्याकारेण परिणामस्सकलश्रुतिस्मृतिन्यायविरुद्धः । संसारदशायां तु कर्मणा ज्ञानानन्दौ संकुचितावित्युपपादयिष्यते । अतश्चानन्दमयो जीवादन्यः परं ब्रह्म ॥१४॥ इतश्च जीवादन्य आनन्दमयः परं ब्रह्म -१५ तद्धेतुव्यपदेशाच्च ॥ १।१।१५॥\n\"को ह्येवान्यात्कः प्राण्यात् । यदेष आकाश आनन्दो न स्यात् । एष ह्येवानन्दयाती\"ति एष एव जीवानानन्दयतीति जीवानामानन्दहेतुरयं व्यपदिश्यते । अतश्चानन्दयितव्याज्जीवादानन्दयिताऽयमन्य आनन्दमयः परमात्मेति विज्ञायते । आनन्दमय एवात्र आनन्दशब्देनोच्यत इति चानन्तरमेव वक्ष्यते ॥\nइतश्च जीवादन्य आनन्दमयः- मान्त्रवर्णिकमेव च गीयते ।। 1-1-16 ।। \"सत्यं ज्ञानमन्तं ब्रह्म\" इति मन्त्रवर्णोदितं ब्रह्मैवानन्दमय इति गीयते । तत्तु जीवस्वरूपादन्यत् परं? ब्रह्म । तथा हि-\"ब्रह्मविदाप्नोति परम्\" इति जीवस्य प्राप्यतया ब्रह्म निर्दिष्टम् ।। \"तदेषाऽभ्युक्ता\" इति । तत्-ब्रह्म, अभिमुखीकृत्य-प्रतिपाद्यतया परिगृह्य, ॠगेषा अध्येतृभिरुक्ता । ब्राह्मणोक्तस्यार्थस्य वैशद्यमनेन मन्त्रेण क्रियत इत्यर्थः । जीवस्योपासकस्य प्राप्यं ब्रह्म तस्माद्विलक्षणमेव । अनन्तरञ्च, \"तस्माद्वा एतस्मा-दात्मन आकाशः संभूतः\" इत्यारभ्य उत्तरोत्तरै ब्राह्मणैर्मन्त्रैश्च तदेव विशदीक्रियते । अतो जीवादन्य आनन्द- मयः ।। 16 ।।\nअत्राह - यद्यप्युपासकात्प्राप्यस्य भेदेन भवितव्यम्; तथापि न वस्त्वन्तरं जीवान्मान्त्र वर्णिकं ब्रह्म; किन्तु तस्यैवोपासकस्य निरस्तसमस्ताविद्यागन्धनिर्विशेषचिन्मात्रैकरसं शुद्धं स्वरूपम्, तदेव \"सत्यं ज्ञानमनन्तं ब्रह्मे\"ति मन्त्रेण विशोध्यते । तदेव च \"यतो वाचो निवर्तन्ते, अप्राप्य मनसा सहे\"ति वाङ्मनसागोचरतया निर्विशेषमिति गम्यते । अतस्तदेव मान्त्रवर्णिकमिति तस्मादनतिरिक्त आनन्दमय इति । अत उत्तरं पठति - १७. नेतरोऽनुपपत्तेः ॥ १-१-१७ ॥ परमात्मन इतरो जीवशब्दाभिलप्यो मुक्तावस्थोऽपि न भवति मान्त्रवर्णिकः । कुतः ? अनुपपत्तेः । तथाविधस्यात्मनो निरुपाधिकं विपश्चित्त्वं नोपपद्यते । इदमेव हि निरुपाधिकं विपश्चित्त्वं \"सोऽकामयत, बहु स्यां प्रजायेये\"ति सत्यसङ्कल्पत्वप्रदर्शनेन विवरिष्यते । विविधं पश्यच्चित्त्वं हि विपश्चित्त्वम् । पृषोदरादित्वात्पश्यच्छब्दावयवस्य यच्छब्दस्य लोपं कृत्वा व्युत्पादितो विपश्चिच्छब्दः । यद्यपि मुक्तस्य विपश्चित्त्वं संभवति; तथाऽपि तस्यैवात्मनस्संसार दशायामविपश्चित्त्वमप्यस्तीति निरुपाधिकं विपश्चित्त्वं नोपपद्यते । निर्विशेषचिन्मात्रतापन्नस्य मुक्तस्य विविधदर्शनाभावात् सुतरां विपश्चित्त्वं न संभवतीति न केनापि प्रमाणेन निर्विशेषं वस्तु प्रतिपाद्यत इति च पूर्वमेवोक्तम् । \"यतो वाचो निवर्तन्ते\" इति च वाक्यं यदि वाङ्मन सयोर्ब्रह्मणो निवृत्तिमभिदधीत; न ततो निर्विशेषतां वस्तुनोऽवगमयितुं शक्नुयात्; अपि तु वाङ्मनसयोस्तत्राप्रमाणतां वदेत्; तथा च सति तस्य तुच्छत्वमेवापद्यते । \"ब्रह्मविदाप्नो \"तीत्यारभ्य ब्रह्मणो विपश्चित्त्वं जगत्कारणत्वं ज्ञानानन्दैकतानतामितरान्प्रत्यानन्दयितृत्वं कामादेव चिदचिदात्मकस्य कृत्स्नस्य स्रष्ट्टत्वं सृज्यवर्गानुप्रवेशकृततदात्मकत्वं भयाभयहेतुत्वं वाय्वादित्यादीनां प्रशासितृत्वं शतगुणितोत्तरक्रमेण निरतिशग्रानन्दत्वमन्यच्चानेकं प्रतिपाद्य वाङ्मनसयोः ब्रह्मणि प्रवृत्त्यभावेन निष्प्रमाणकं ब्रह्मेत्युच्यत इति भ्रान्तजल्पितम् । \"यतो वाचो निवर्तन्ते\" इति यच्छन्दनिर्दिष्टमर्थम् \"आनन्दं ब्रह्मणो विद्वान्\" इत्यानन्दशच्देन प्रतिनिर्दिश्य तस्य ब्रह्मसंबन्धित्वं ब्रह्मण इति व्यतिरेकनिर्देशेन प्रतिपाद्य तदेव वाङ्मनसागोचरं \"विद्वानि\"ति तद्वेदनमभिदधद्वाक्यं जरद्गवादिवाक्यवदनर्थकं वाच्यानन्तर्गतं च स्यात् ॥\nअतश्शतगुणितोत्तरकमेण ब्रह्मानन्दस्यातिशयेयत्तां वक्तुमुद्यम्य तस्येयत्ताया अभावादेव वाङ्मनसयोस्ततो निवृत्तिः \"यतो वाचो निवर्तन्ते\" इत्युच्यते । एवमियत्तारहितं ब्रह्मण आनन्दं विद्वान् कुतश्चन न बिभेतीत्युच्यते । किञ्च अस्य मान्त्रवर्णिकस्य विपश्चितः \"सोऽकामयते\"त्यारभ्य वक्ष्यमाणस्वसङ्कल्पावकॢप्तजगज्जन्मस्थितिजगदन्तरात्मत्वादेर्मुक्तात्मस्वरूपादन्यत्वं सुस्पष्टमेव ॥१७॥\nइतश्चोभयावस्थात्प्रत्यगात्मनोऽन्य आनन्दमयः- भेदव्यपदेशाच्च ।। 1-1-18 ।। \"तस्माद्वा एतस्मादात्मन आकाशः\" इत्यारभ्य मान्त्रवर्णिकं ब्रह्म व्यञ्जयत् वाक्यमन्नप्राणमनोभ्य इव जीवादपि तस्य भेदं व्यपदिशति, \"तस्माद्वा एतस्माद्विज्ञानमयात् अन्योऽन्तर आत्माऽऽनन्दमयः\" इति । अतो जीवाद्भेदस्य व्यपदेशाच्चायं मान्त्रवर्णिक आनन्दमयोऽन्य एवेति ज्ञायते ।। 18 ।।\nइतश्च जीवादन्यः- १९. कामाच्च नानुमानापेक्षा ॥ १।१।१९ ॥\nजीवस्याविद्यापरवशस्य जगत्कारणत्वे ह्यवर्जनीया आनुमानिकप्रधानादिशब्दाभिधेयाचिद्वस्तुसंसर्गापक्षा । तथैव हि चतुर्मुखादीनां कारणत्वम् । इह च - \"सोऽकामयत, बहु स्यां प्रजायेये\"त्यचित्संसर्गरहितस्य स्वकामावेव विचित्रचिदचिद्वस्तुनस्सृष्टिः \"इदं सर्वमसृजत, यदिदं किञ्चे\"त्याम्नायते । अतोऽस्यानन्दमयस्य जगत्मृजतो नानुमानिकाचिद्वस्तुसंसर्गापेक्षा प्रतीयते । ततश्च जीवादन्य आनन्दमयः ॥ १९ ॥\nइतश्च जीवादन्य आनन्दमयः- अस्मिन्नस्य च तद्योगं शास्ति ।। 1-1-20 ।। अस्मिन्-आनन्दमये अस्य-जीवस्य तद्योगम्-आनन्दयोगम् शास्ति शास्त्रम्, \"रसो वै सः । रसं ह्येवायं लब्ध्वाऽऽनन्दी भवति\" इति । रसशब्दाभिधेयानन्दमयलाभादयं जीवशब्दाभिलपनीयः आनन्दी भव-तीत्युच्यमाने, यल्लाभात् य आनन्दी भवति, स स एवेत्यनुन्मत्तः को ब्रवीतीत्यर्थः ।। एवमानन्दमयः परं ब्रह्मेति निश्चिते सति, \"यदेष आकाश आनन्दः\", विज्ञानमानन्दं ब्रह्म\" इत्या-दिष्वानन्दशब्देनानन्दमय एव परामृश्यते, यथा विज्ञानशब्देन विज्ञानमयः । अत एव \"आनन्दं ब्रह्मणो विद्वान्\" इति व्यतिरेकनिर्देशः । अत एव च \"आनन्दमयमात्मानमुपसङ्कामति\" इति फलनिर्देशश्च । उत्तरे चानुवाके पूर्वानुवाकोक्तानाम् अन्नमयादीनाम् \"अन्नं ब्रह्मेति व्यजानात्\", \"प्राणो ब्रह्मेति व्यजानात्\", \"मनो ब्रह्मेति व्यजानात्\", \"विज्ञानं ब्रह्मेति व्यजानात्\" इति प्रतिपादनात् \"आनन्दो ब्रह्म\" इत्यप्यानन्दमय-स्यैव प्रतिपादनमिति विज्ञायते । तत एव च तत्रापि \"आनन्दमयमात्माननुपसंकम्य\" इत्युपसंहृतम् । अतः प्रधानशब्दाभिलप्यादर्थान्तरभूतस्य परस्य ब्रह्मणो जीवशब्दाभिलपनीयादपि वस्तुनोऽर्थान्त- रत्वं सिद्धम् ।। 20 ।। इति आनन्दमयाधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.6 आनन्दमयाधिकरणम्\nतैत्तिरीयके \"तस्माद्वा एतस्मादात्मन आकाशस्संभूतः\" इति प्रकृत्य \"तस्माद्वा एतस्माद्विज्ञानमयात्। अन्योऽन्तर आत्माऽऽनन्दमयः\" इत्यत्र जगत्कारणतयाऽवगत आनन्दमयः किं प्रत्यगात्मा? उत परमात्मेति संशयः। प्रत्यगात्मेति पूर्वः पक्षः। कुतः? \"तस्यैष एव शारीर आत्मा\" इति आनन्दमयस्य शारीरत्वश्रवणात्। शारीरो हि शरीरसम्बन्धी। स च प्रत्यगात्मैव। तस्य चेतनत्वेनेक्षापूर्विका च सृष्टिरुपपद्यत इति। राद्धान्तस्तु \"सैषाऽऽनन्दस्य मीमांसा भवति\" इत्यारभ्य, \"यतो वाचो निवर्तन्ते अप्राप्य मनसा सह। आनन्दं ब्रह्मणो विद्वान्\" इति निरतिशयदशाशिरस्कोऽभ्यस्यमान आनन्दः प्रत्यगात्मनोऽर्थान्तरभूतस्य परस्यैव ब्रह्मण इति निश्चीयते। शारीरात्मत्वञ्च परमात्मन एव। \"तस्माद्वा एतस्मादात्मन आकाशस्संभूतः\" इत्याकाशादिजगत्कारणतयाऽवगत एवान्नमयस्य शारीर आत्मेति प्रतीयते; आत्मान्तरानिर्देशात्। श्रुत्यन्तरेषु पृथिव्यक्षरादीनां शरीरत्वं, परमात्मन आत्मत्वञ्च श्रूयते - \"यस्य पृथिवी शरीरम्\", \"एष सर्वभूतान्तरात्माऽपहतपाप्मा दिव्यो देव एको नारायणः\" इति। अन्नमयस्यात्मैव प्राणमयादिषु, \"तस्यैष एव शारीर आत्मा। यः पूर्वस्य\" इत्यनुकृष्यत इति प्रत्यगात्मनो विज्ञानमयस्य च स एव शारीर आत्मा। आनन्दमये तु, \"तस्यैष एव शारीर आत्मा। यः पूर्वस्य\" इति निर्देशः, आनन्दमयस्यानन्यात्मत्वप्रदर्शनार्थः। अतो जगत्कारणतया निर्दिष्ट आनन्दमयः परमात्मैवेति॥ सूत्रार्थस्तु - आनन्दमयशब्दनिर्दिष्टः आकाशादिजगत्कारणभूतः प्रत्यगात्मनोऽर्थान्तरभूतः परमात्मा। कुतः? तस्यानन्दस्य निरतिशयप्रतीतिबलात् \"स एको मानुष आनन्दः।, ते ये शतम्\" इत्याद्यभ्यासात्, तस्य च प्रत्यगात्मन्यसंभावितस्य तदतिरिक्ते परमात्मन्येव संभवात्॥१३॥\n\"आनन्दमयः\" इति विकारार्थान्मयट्च्छब्दात् नायमविकृतः परमात्मा। अस्य च विकारार्थत्वमेव युक्तम्; \"अन्नमयः\" इति विकारोपक्रमादिति चेन्न - प्रत्यगात्मन्यपि, \"न जायते म्रियते वा\" इत्यादिविकारप्रतिषेधात् प्राचुर्यार्थ एवायं मयडिति निश्चयात्। अस्मिंश्चानन्दे, \"यतो वाचो निवर्तन्ते\" इति वक्ष्यमाणात् प्राचुर्यादयमानन्दप्रचुरः परमात्मैव। न ह्यनवधिकातिशयरूपः प्रभूतानन्दः प्रत्यगात्मनि संभवति॥१४॥\n\"एष ह्येवाऽऽनन्दयाति\" इति जीवान् प्रति आनन्दयितृत्वव्यपदेशाच्चा(द)यं परमात्मैव॥१५॥\n\"सत्यं ज्ञानमनन्तं ब्रह्म\" इति मन्त्रवर्णोदितं ब्रह्मैव, \"तस्माद्वा एतस्मादात्मनः\" इत्यारभ्य, \"आनन्दमयः\" इति च गीयते। ततश्चानन्दमयो ब्रह्म॥१६॥\nप्रत्यगात्मनः परिशुद्धं स्वरूपं मन्त्रवर्णोदितमित्याशङ्क्याह - नेतरोऽनुपपत्तेः। १-१-१७ । परस्माद्ब्रह्मणः इतरः प्रत्यगात्मा न मन्त्रवर्णोदितः; तस्य, \"विपश्चिता ब्रह्मणा\" इति विपश्चित्त्वानुपपत्तेः। विविधं पश्यच्चित्त्वं हि विपश्चित्त्वम्। तच्च, \"सोऽकामयत, बहु स्यां प्रजायेय\" इत्यादिवाक्योदितनिरुपाधिकबहुभवनसङ्कल्परूपं सर्वज्ञत्वम्। तत्तु प्रत्यगात्मनः परिशुद्धस्यापि न संभवति, \"जगद्व्यापारवर्जं प्रकरणादसंनिहितत्वाच्च\" इति वक्ष्यमाणत्वात्। अतः परं ब्रह्मैव मान्त्रवर्णिकम्॥१७॥\n\"भीषास्माद्वातः पवते\" इत्यादिना अग्निवायुसूर्यादिजीववर्गस्यानन्दमयात् प्रशासितुः, प्रशासितव्यत्वेन भेदो व्यपदिश्यते। अतश्चानन्दमयः परमात्मेति॥ योजनान्तरम् - \"तस्माद्वा एतस्माद्विज्ञानमयात्। अन्योऽन्तर आत्माऽऽनन्दमयः\" इति विज्ञानमयाज्जीवादानन्दमयस्य भेदो व्यपदिश्यते। विज्ञानमयो हि जीव एव; न बुद्धिमात्रम्, मयट्च्छ्रुतेः। अतश्चानन्दमयः परमात्मा॥१८॥\n\"सोऽकामयत\" इत्यारभ्य, \"इदं सर्वमसृजत\" इति कामादेव जगत्सर्गश्रवणात् अस्यानन्दमयस्य जगत्सर्गे नानुमानगम्यप्रकृत्यपेक्षा प्रतीयते। प्रत्यगात्मनो यस्यकस्यचिदपि सर्गे प्रकृत्यपेक्षास्ति। अतश्चायं प्रत्यगात्मनोऽन्यः परमात्मा॥१९॥\n\"रसो वै सः। रसं ह्येवायं लब्ध्वाऽऽनन्दी भवति\" इति अस्मिन् - आनन्दमये रसशब्दनिर्दिष्टे, अस्य - अयंशब्दनिर्दिष्टस्य, जीवस्य, तल्लाभादानन्दयोगं शास्ति शास्त्रम्। प्रत्यगात्मनो यल्लाभादानन्दयोगः, स तस्मादन्यः परमात्मैवेत्यानन्दमयो ब्रह्म॥२०॥ इति आनन्दमयाधिकरणम्॥६॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.6 आनन्दमयाधिकरणम्\nयद्यपि प्रधानादर्थान्तरभूतस्य प्रत्यगात्मनश्चेतनस्य ईक्षणयोगस्सम्भवति, तथाऽपि प्रत्यगात्मा बद्धो मुक्तश्च न जगत्कारणं, 'तस्माद्वा एतस्मादात्मन आकाशस्संभूतः' (तै.आ. 5.14.1) इत्यारभ्य 'तस्माद्वा एतस्माद्विज्ञानमयात् । अन्योऽन्तर आत्मानन्दमयः' (तै.आ. 5.14.5) इति तस्यानन्दमयत्वप्रतिपादनात् । कारणतया व्यपदिष्टोऽयमानन्दमयः प्रत्यगात्मनोऽर्थान्तरभूतः सर्वज्ञः परमात्मैव । कुतः? अभ्यासात् - आनन्दमयस्य निरतिशयदशाशिरस्कानन्दमयत्वेनाभ्यासात् । 'ते ये शतं प्रजापतेरानन्दाः । स एको ब्रह्मण आनन्दः' (तै.आ. 5.14.8), 'यतो वाचो निवर्तन्ते । अप्राप्य मनसा सह । आनन्दं ब्रह्मणो विद्वान् । न बिभेति कुतश्चन' (तै.आ. 5.14.9) इति हि वेद्यत्वेनायमानन्दमयोऽनवधिकातिशयोऽभ्यस्यते ॥ 13 ॥\n'स वा एष पुरुषोऽन्नरसमयः' (तै.आ. 5.14.1) इति विकारार्थमयट्प्रकरणात् 'आनन्दमयः' इत्यस्यापि विकारार्थत्वं प्रतीयते । अतोऽयमानन्दमयः नाविकाररूपः परमात्मा, इति चेन्न; अर्थविरोधात्, प्राचुर्यार्थ एवायं मयडिति विज्ञायते । 'तस्माद्वा एतस्मादात्मन आकाशस्संभूतः' (तै.आ. 5.14.1) इति ह्यविकार आत्मा प्रकृतः । प्रकरणे च विकारार्थत्वं प्राणमय एव परित्यक्तम् । उक्तेन न्यायेन आनन्दप्राचुर्यात् परमपुरुष एवानन्दमयः ॥ 14 ॥\n'एष ह्येवानन्दयाति' (तै.आ. 5.14.7) इति जीवान्त्प्रत्यानन्दहेतुरयमानन्दमयो व्यपदिश्यते । अतश्चायं न प्रत्यगात्मा ॥ 15 ॥\n'सत्यं ज्ञानमनन्तं ब्रह्म' (तै.आ. 5.14.1) इति मन्त्रवर्णोदितमेव 'तस्माद्वा एतस्मात्' (तै.आ. 5.14.1) इत्यादिना आनन्दमय इति गीयते । अतश्च न प्रत्यगात्मा ॥ 16 ॥\nइतरः - प्रत्यगात्मा मन्त्रवर्णोदित इति नाशङ्कनीयम्, 'सोऽश्नुते सर्वान् कामान् सह । ब्रह्मणा विपश्चिता' (तै.आ. 5.14.1) इति प्रत्यगात्मनो बद्धस्य मुक्तस्य च ईदृशविपश्चित्त्वानुपपत्तेः । 'सोऽकामयत । बहु स्यां प्रजायेय' (तै.आ. 5.14.6) इति विचित्रस्थिरत्रसरूपबहुभवनसङ्कल्परूपमिदं विपश्चित्त्वमिति ह्युत्तरत्र व्यज्यते । मुक्तस्य सर्वज्ञस्यापि जगद्व्यापाराभावादीदृशविपश्चित्त्वासम्भवः ॥ 17 ॥\nइतश्च - भेदव्यपदेशाच्च ॥ 18 ॥ 'तस्माद्वा एतस्माद्विज्ञानमयात् । अन्योन्तर आत्मानन्दमयः' (तै.आ. 5.14.5) इति हि विज्ञानमयात् प्रत्यगात्मनो भेदेनायमानन्दमयो व्यपदिश्यते । न च विज्ञानमयविषयतया उदाहृते श्लोके 'विज्ञानं यज्ञं तनुते' (तै.आ. 5.14.5) इति व्यपदेशात् विज्ञानमयो बुद्धिमात्रमित्याशङ्कनीयम् । यतस्सूत्रकार एव इमामाशङ्कां परिहरिष्यति - 'व्यपदेशाच्च क्रियायां न चेन्निर्देशविपर्ययः' (ब्र.सू. 2.3.35) इति । 'विज्ञानं यज्ञं तनुते' (तै.आ. 5.14.5) इति यज्ञादिक्रियायां जीवस्य कर्तृत्वव्यपदेशाच्च जीवः कर्ता, विज्ञानशब्देन जीवस्य व्यपदेशात् । बुद्धिमात्रव्यपदेशे तु विज्ञानेनेति निर्देशविपर्ययस्स्यात्, बुद्धेः करणत्वादिति ॥ 18 ॥\n'सोऽकामयत । बहु स्याम्' (तै.आ. 5.14.6) इति स्वकामादेवास्य जगत्सर्गः श्रूयते । प्रत्यगात्मनो हि यस्य कस्यचित्सर्गे आनुमानापेक्षा दृश्यते । अनुमानगम्यं प्रधानम् - आनुमानम् ॥ 19 ॥\nअस्मिन् - आनन्दमये, अस्य - प्रत्यगात्मनः, आनन्दयोगं शास्ति 'रसो वै सः । रसं ह्येवायं लब्ध्वानन्दी भवति' (तै.आ. 5.14.7) इति । अतः प्रत्यगात्मनोऽर्थान्तरभूतः सर्वज्ञः पुरुषोत्तमो जगत्कारणभूत आनन्दमयः ॥ 20 ॥"
                            }
                        ]
                    },
                    {
                        "verse_number": 7,
                        "original_text": "Adhikarana 1.1.7 अन्तरधिकरणम्\nअन्तस्तद्धर्मोपदेशात्  ॥1.1.21॥\nभेदव्यपदेशाच्चान्यः  ॥1.1.22॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.7 अन्तरधिकरणम्\nयद्यपि मन्दपुण्यानां जीवानां कामात् जगत्सृष्टिः अतिशयितानन्दयोगो भयाभयहेतुत्वमित्यादि न संभवति-तथापि विलक्षणपुण्यानामादित्येन्द्रप्रजापतिप्रभृतीनां संभवत्येवेतीमामाशङ्कां निराकरोति- अन्तस्तद्धर्मोपदेशात् ।। 1-1-21 ।। इममाम्नायते चान्दोग्ये-\"य एषोऽन्तरादित्ये हिरण्मयः पुरुषो दृश्यते हिरण्यश्मश्रुर्हिरण्यकेश आ प्रणरवात् सर्व एव सुवर्णः । तस्य कप्यासं पुण्डरीकमेवमक्षिणी । तस्योदिति नाम । स एष सर्वेभ्यः पाप्मभ्य उदितः । उदेति ह वै सर्वेभ्यः पाप्मभ्या य एवं वेद । तस्यर्क्च साम च गेष्णौ इत्यधिदैवतम्\" , \"अथाध्या-त्मम्, । अथ य एषोऽन्तरक्षणि पुरुषो दृश्यते सैवर्क् तत् साम तदुक्थं तद्यजुस्तद्द्रद्ब्रह्म । तस्यैतस्य तदेव रूपम्, यदमुष्य रूपम् । यावमुष्य गेष्णौ, तौ गेष्णौ । यन्नाम्, तन्नाम\" इति ।। तत्र संदिह्यते-किमयम् अक्ष्यादित्यमण्डान्तर्वर्ती पुरुषः पुण्योपचयनिमितैश्वर्यः आदित्यादिशब्दा-भिलप्यो जीव एव, आहोस्वित् तदतिरिक्तः परमात्मेति । किं युक्तम् । उपचितपुण्यो जीव एवेति । कुतः । सशरीरत्वश्रवणात् । शरीरसंबन्धो हि जीवानामेव संभवति । कर्मानुगुणप्रियाप्रिययोगाय हि शरीरसंबन्धः । अत एव हि कर्मसंबन्धरहितस्य मोक्षस्य प्राप्यत्वमशरीरत्वेनोच्यते, \"न ह वै सशरीरस्य सतः प्रियाप्रिययोर-पहतिरस्ति । अशरीरं वा व सन्तंत न प्रियाप्रिये स्पृशतः\" इति । संभवति च पुण्यातिशयात् ज्ञानाधिक्यं शकत्याधिक्यञ्च । अत एव लोककामेशत्वादि तस्यैवोपपद्यते । तत एव चोपास्यत्वं फलदायित्वञ्च; पाप-क्षपणकरत्वेन मोक्षोपयोगित्वञ्च । मनुष्येष्वप्युपचितपुण्याःय केचित् ज्ञानाक्तयादिभिरधिकतरा दृश्यन्ते; ततश्च सिद्धगन्धर्वादयः; ततश्च देवाः; ततश्चेन्द्रादयः । अतो ब्रह्मादिष्वन्यतम एवैकैकस्मिन् कल्पे पुण्यविशे-षेणैवम्भूतमैश्वर्य प्राप्तो जगत्सृष्टयाद्यपि करोतीति । जगत्कारणत्वजगदन्तरात्मत्वादिवाक्यम् अस्मिन्ने-वोपचितपुण्यविशेषे सर्वज्ञे सर्वशक्तौ वर्तते । अतो न जीवादतिरिक्तः परमात्मा नाम कश्चिदस्ति । एवञ्च सति, \"अस्थूलमणनण्वह्रस्वम्\" इत्यादयो जीवात्मनः स्वरूपाभिप्राया भवन्ति । मोक्षशास्त्राण्यपि तत्स्वरूप-तत्प्राप्त्युपायोपदेशपराणि-इति ।। एवं प्राप्तेऽभिदीयते-अन्तस्तद्धर्मोपदेशात् । अन्तरादित्ये अन्तरक्षणि च यः पुरुषः प्रतीयते, स जीवा-दन्यः परमात्मैव । कुतः । तद्धर्मोपदेशात् । जीवेष्वसंभवन् तदतिरिक्तस्यैव परमात्मनो धर्मोऽयम् अपहत-पाप्मत्वादिः, \"स एष सर्वेभ्यः पाप्मभ्य उदितः\" इत्यादिनोपदिश्यते । अपहतपाप्मत्वं ह्यपहतकर्मत्वम्; कर्म-वश्यतागन्धरहितत्वमित्यर्थःय । कर्माधीनसुखदुःखभागित्वेन कर्मवश्या हि जीवाः । अतोऽपहतपाप्मत्वं जीवा-दन्यस्य परमात्मन एव धर्मः ।। तत्पूर्वकं स्वरूपोपाधिकं लोककामेशत्वम् सत्यसङ्कल्पत्वादिकम् सर्वभूता-न्तरात्मत्वञ्च तस्यैव धर्मः । यथाऽऽह, \"एष आत्माऽपहतपाप्मा विजरो विमृत्युर्विशोको विजिघत्सोपिपासः सत्यकामः सत्यसङ्कल्पः\" इति । तथा, \"एष सर्वभूतान्तरात्माऽपहतपाप्मा दिव्यो देव एको नारायणः\" इति । \"सोऽकामयत । बहु स्यां प्रजायेयेति\" इत्यादिसत्यसङ्कल्पत्वपूर्वकसमस्तचिदचिद्वस्तुसृष्टियोगः निरु-पाधिकभयाभयहेतुत्वम् वाङ्मनसपरिमितिकृतपरिच्छेदरहितानवधिकातिशयानन्दयोगः इत्यादयोऽकर्म-संपाद्याः स्वाभाविका धर्माः जीवस्य न संभवन्ति ।। यत्तु शरीरसंबन्धान्न जीवातिरिक्त इत्युक्तम्-तदसत्; न हि सशरीरत्वं कर्मवश्यतां साधयति; सत्य-सङ्कल्पस्येच्छयाऽपि शरीरसंबन्धसंभवात् । अथोच्येत-शरीरं नाम त्रिगुणात्मकप्रकृतिपरिणामरूपभूतसंघातः, तत्संबन्धश्चापहतपाप्मनःत सत्यसङ्कल्पस्य पुरुषस्येच्छया न संभवति, अपुरुषार्थत्वात् । कर्मवश्यस्य तु स्व-रूपानभिज्ञास्य कर्मानुगुणफलोपभोगाय अनिच्छतोऽपि तत्संबन्धोऽवर्जनीय इति ।। स्यादेतदेवम्, यदि गुण-त्रयमयः प्राकृतोऽस्य देहः स्यात् । स तु स्वाभिमतः स्वानुरूपोऽप्राकृत एवेति सर्वमुपपन्नम् ।। एतदुक्तं भवति-परस्यैव ब्रह्मणो निखिलहेयप्रत्यनीकानन्तज्ञानानन्दैकस्वरूपतया सकलेतरविलक्षणस्य स्वाभाविकानवधि-कातिशयासङ्खयेयकल्याणगुणगणाश्च सन्ति । तद्वदेव स्वाभिमतानुरूपैकरूपाचिन्त्य दिव्याद्भुतनित्यनिर-वद्य-निरतिशयौज्ज्वल्यसौन्दर्यसौगन्ध्यसौकुमायलावण्ययौवनाद्यनन्तगुणगणनिधिदिव्यरूपमपि स्वाभावि- कमस्ति । तदेवोपासकानुग्रहेण तत्तत्प्रतिपत्त्यनुरूपसंस्थानं करोति अपारकारुण्यसौशील्यवात्सल्यौदार्यैश्वर्य-जलनिधिर्निरस्तनिखिलहेयगन्धोऽपहतपाप्मा परमात्मा परं ब्रह्म पुरुषोत्तमो नारायण इति ।। \"यतो वा इमानि भूतानि जायन्ते\", \"सदेव सोम्येदमग्र आसीत्\", \"आत्मा वा इदमेक एवाग्र आ-सीत्\", \"एको ह वै नारायण आसीन्न ब्रह्मा नेशानः\" इत्यादिषु निखिलजगदेककारणतयाऽवगतस्य परस्य ब्रह्मणः, \"सत्यं ज्ञानमनन्तं ब्रह्म\", \"विज्ञानमानन्दं ब्रह्म\" इत्यादिष्वेवम्भूतं स्वरूपमित्यवगम्यते । \"निर्गुणम्\", \"निरञ्जनम्\", \"अपहतपाप्मा विजरो विमृत्युर्विशोको विजिघत्सोऽपिपासः सत्यकामस्सत्यसङ्कल्पः\", \"न तस्य कार्यं करणं च विद्यते न तत्समश्चाभ्यधिकश्च दृश्यते । पराऽस्य शाक्तिर्विविधैव श्रूयते स्वाभाविकी ज्ञानवलक्रिया च\", \"तमीश्वराणां परमं महेश्वरं तं, देवतानां परमञ्च दैवतम्\", \"स कारणं करणाधिपाधिपो न चास्य कश्चिजनिता न चाधिप\", \"सर्वाणि रूपाणि विचित्य धीरो नामानि कृत्वाऽभिवदन् यदास्ते\", \"वेदाहमेतं पुरुषं महान्तम् आदित्यवर्ण तमसः परस्तात्\", \"सर्वे निमेषा जज्ञिरे विद्युतः पुरुषादधि\" इत्यादिषु परस्य ब्रह्मणः प्राकृतहेयगुणान् प्राकृतहेयदेहसंबन्धं तन्मूलकर्मवश्यतासंबन्धंे च प्रतिषिध्य कल्याणगुणान् कल्याणरूपञ्च वदन्ति । तदिदं स्वाभाविकमेव रूपमुपासकानुग्रहेण तत्प्रतिपत्त्यनुगुणाकारं देवमनुष्यादि संस्थानं करोति स्वेच्छयैव परमकारुणिको भगवान् । तदिदमाह श्रुतिः - \"अजायमानो बहुधा विजायते\" इति । स्मृतिश्च \"अजोऽपि सन्नव्ययात्मा भूतानामीश्वरोऽपि सन् । प्रकृतिं स्वामधिष्ठाय संभवाम्यात्ममायया ॥ परित्राणाय साधूनां विनाशाय च दुष्कृतां\", इति । साधवो ह्युपासकाः; तत्परित्राणमेवोद्देश्यम्, आनुषङ्गिकस्तु दुष्कृतां विनाशः, सङ्कल्पमात्रेणापि तदुपपत्तेः । प्रकृतिं स्वामिति प्रकृतिः - स्वभावः । स्वमेव स्वभावमास्थाय, न संसारिणां स्वभावमित्यर्थः । आत्ममाययेति स्वसङ्कल्परूपेण ज्ञानेनेत्यर्थः । \"माया वयुनं ज्ञानमि\"ति ज्ञानपर्यायमपि मायाशब्दं नैघण्टुका अधीयते । आह च भगवान् पराशरः -\"समस्ताश्शक्तयश्चैता नृप यत्र प्रतिष्ठिताः । तद्विश्वरूपवैरूप्यं रूपमन्यद्धरेर्महत् ॥ समस्तशक्ति रूपाणि तत्करोति जनेश्वर । देवतिर्यड्मनुष्याख्याचेष्टावन्ति स्वलीलया । जगतामुपकाराय न सा कर्मनिमित्तजा ॥\" इति । महाभारते चावताररूपस्याप्यप्राकृतत्वमुच्यते - \"न भूतसङ्घ संस्थानो देहोऽस्य परमात्मनः\" इति । अतः परस्यैव ब्रह्मण एवंरूपरूपवत्त्वादयमपि तस्यैव धर्मः । अत आदित्यमण्डलाक्ष्यधिकरणः आदित्यादिजीवव्यतिरिक्तः परमात्मैव ॥२१॥ मेदव्यपदेशाच्चान्यः ।। 1-1-22 ।। आदित्यादिजीवेभ्यो भेदो व्यपदिश्यतेऽस्य परमात्मनः, \"य आदित्ये तिष्ठन् आदित्यादन्तरो यमा-दित्यो न वेद यस्यादित्यः शरीरं य आदित्यमन्तरो यमयति\", 2य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरम् य आत्मानमन्तरो यमयति\" इति । \"योऽक्षरमन्तरे संचरन् यस्याक्षरं शरीरम् यमक्षरं न वेद; यो मृत्युमन्तरे सञ्चरन् यस्य मृत्युश्शरीरं यं मृत्युर्न वेद, एष सर्वभूतान्तरात्माऽपहतपाप्मा दिव्यो देव एको नारायणः\" इति चास्यापहतपाप्मनःत परमात्मनः सर्वान् जीवान् शरीरत्वेन व्यपदिश्य तेषामन्त-रात्मत्वेनैनं व्यपदिशति । अतः सर्वेभ्यो हिरण्यगर्भादिजीवेभ्योऽन्य एव परमात्मेति सिद्धम् ।। 22 ।। ।। इति अन्तरधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.7 अन्तरधिकरणम्\nछान्दोग्ये - \"य एषोऽन्तरादित्ये हिरण्मयः पुरुषो दृश्यते\", \"य एषोऽन्तरक्षिणि पुरुषो दृश्यते\" इत्यक्ष्यादित्याधारतया श्रूयमाणः पुरुषः किं जीवविशेषः?, उत परमपुरुषः? इति संशयः। जीवविशेषः इति पूर्वः पक्षः। कुतः? सशरीरत्वात्। शरीरसंयोगो हि कर्मवश्यस्य जीवस्य स्वकर्मफलभोगायेति। राद्धान्तस्तु - \"स एष सर्वेभ्यः पाप्मभ्य उदितः\" इत्यादिना अपहतपाप्मत्वपूर्वककामेशत्वोपदेशात्, तेषां च जीवेष्वसम्भवात्, अयमक्ष्यादित्याधारः पुरुषोत्तम एव। स्वासाधारणविलक्षणरूपवत्त्वं च ज्ञानबलैश्वर्यादिकल्याणगुणवत् तस्य संभवति। श्रूयते च तद्रूपस्याप्राकृतत्वम्, \"आदित्यवर्णं तमसस्तु पारे\" इत्यादौ। सूत्रार्थस्तु - आदित्याद्यन्तश्श्रूयमाणः पुरुषः, परं ब्रह्म। तदसाधारणापहतपाप्मत्वादिधर्मोपदेशात्॥२१॥\n\"य आदित्ये तिष्ठन्नादित्यादन्तरः\" \"य आत्मनि तिष्ठन्नात्मनोऽन्तरः\" इत्यादिभिः जीवात् भेदव्यपदेशाच्चायं जीवादन्यः परमात्मैव॥२२॥ इति अन्तरधिकरणम्॥७॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.7 अन्तरधिकरणम्\nअयं जगत्कारणभूतो विपश्चिदानन्दमयः, कश्चिदुपचितपुण्यविशेषो जीवविशेषो देहयोगाद्विज्ञायते, नायं परमात्मेति नाशङ्कनीयम् । 'य एषोऽन्तरादित्ये हिरण्मयः पुरुषः' (छा.उ. 1.6.6) इत्यादौ श्रूयमाणः पुरुषः परमपुरुषः परमात्मैव । कुतः? तद्धर्मोपदेशात् - 'स एष सर्वेषां लोकानामीशः सर्वेषां कामानाम्' (छा.उ 1.6.7), 'तस्योदिति नाम स एष सर्वेभ्यः पाप्मभ्य उदितः' (छा.उ. 1.6.7) इति निरुपाधिकसर्वलोकसर्वकामेशत्वं स्वत एवाकर्मवश्यत्वं च प्रत्यगात्मनोऽर्थान्तरभूतस्य परमपुरुषस्यैव हि धर्मः । 'वेदाहमेतं पुरुषं महान्तम् । आदित्यवर्णं तमसः परस्तात्' (तै.आ. 3.12.7) इत्यादिषु त्रिगुणात्मकप्रकृत्यनन्तर्गताप्राकृतस्वासाधारणरूपवत्वञ्च ज्ञानादिगुणवत्तस्यैव हि श्रूयते । ज्ञानादयोऽपि 'सत्यं ज्ञानमनन्तं ब्रह्म' (तै.आ. 5.14.1), 'यस्सर्वज्ञस्सर्ववित्' (मुं.उ. 1.1.9), 'पराऽस्य शक्तिर्विविधैव श्रूयते स्वाभाविकी ज्ञानबलक्रिया च' (श्वे.उ. 6.8) इत्यादिषु श्रुतत्वात् तस्य गुणा विज्ञायन्ते । तथा, 'आदित्यवर्णं तमसः परस्तात्' (तै.आ. 3.12.7) इत्यादिषु अप्राकृतस्वासाधारणरूपश्रवणात् तद्वत्ता च विज्ञायते । तदेतद्वाक्यकारश्चाह - 'हिरण्मयः पुरुषो दृश्यते' इति 'प्राज्ञस्सर्वान्तरस्स्यात्, लोककामेशोपदेशात् तथोदयात्पाप्मनाम्' इत्युक्त्वा, तद्रूपस्य कार्यत्वं मायामयत्वं वा इति विचार्य, 'स्याद्रूपं कृतकमनुग्रहार्थं तच्चेतसामैश्वर्यात्' इति निरसनीयं मतमुपन्यस्य, 'रूपं वाऽतीन्द्रियम् अन्तःकरणप्रत्यक्षनिर्देशात्' इति । व्याख्यातञ्च द्रमिडाचार्यैः - 'न वा मायामात्रम् । अञ्जसैव विश्वसृजो रूपम् । तत्तु न चक्षुषा ग्राह्यम् । मनसा त्वकल्मषेण साधनान्तरवता गृह्यते । 'न चक्षुषा गृह्यते नापि वाचा', 'मनसा तु विशुद्धेन' इति श्रुतेः । न ह्यरूपाया देवतायाः रूपमुपदिश्यते । यथाभूतवादि हि शास्त्रम् । यथा - 'माहारजतं वासः', 'वेदाहमेतं पुरुषं महान्तम् । आदित्यवर्णं' इति प्रकरणान्तरनिर्देशात् इति । 'साक्षिण' इति 'हिरण्मय' इति 'रूपसामान्याच्चन्द्रमुखवत्' इति च वाक्यम् । तच्च व्याख्यातं तैरेव - 'न मयडत्र विकारमादाय प्रयुज्यते, अनारभ्यत्वादात्मनः' इत्यादिना । अतः प्रधानात् प्रत्यगात्मनश्चार्थान्तरभूतो निरुपाधिकविपश्चिदनवधिकातिशयानन्दोऽप्राकृतस्वासाधारणदिव्यरूपः पुरुषोत्तमः परं ब्रह्म जगत्कारणमिति वेदान्तैः प्रतिपाद्यत इति निरवद्यम् ॥ 21 ॥\n'य आदित्ये तिष्ठन्नादित्यादन्तरो यमादित्यो न वेद यस्यादित्यश्शरीरं य आदित्यमन्तरो यमयति स त आत्माऽन्तर्याम्यमृत इत्यधिदैवतम् । यश्चक्षुषि तिष्ठन् य आत्मनि तिष्ठन् इत्यध्यात्मम् । यस्सर्वेषु लोकेषु तिष्ठन्नित्यधिलोकम् । यस्सर्वेषु भूतेषु तिष्ठन्नित्यधिभूतम् । यस्सर्वेषु वेदेषु तिष्ठन्नित्यधिवेदम् । यस्सर्वेषु यज्ञेषु तिष्ठन्नित्यधियज्ञम् ।' (बृ.उ. 5.7.9) इत्यन्तर्यामिब्राह्मणे; सुबालोपनिषदि च 'यः पृथिवीमन्तरे सञ्चरन्' इत्यारभ्य 'योऽव्यक्तमन्तरे सञ्चरन्, योऽक्षरमन्तरे सञ्चरन्, यो मृत्युमन्तरे सञ्चरन्, यस्य मृत्युश्शरीरम् यं मृत्युर्न वेद, एष सर्वभूतान्तरात्मा अपहतपाप्मा दिव्यो देव एको नारायणः' (सुबा.उ. 7) इति सर्वदेव-सर्वलोक-सर्वभूत-सर्ववेद-सर्वयज्ञ-सर्वात्मोपरि वर्तमानतया तत्तच्छरीरकतया तत्तदन्तरात्मतया तत्तदवेद्यतया तत्तन्नियन्तृतया चैभ्यस्सर्वेभ्यः भेदव्यपदेशाच्चायमपहतपाप्मा नारायणः प्रधानात् प्रत्यगात्मनश्च अर्थान्तरभूतो निखिलजगदेककारणमिति सिद्धम् ॥ 22 ॥"
                            }
                        ]
                    },
                    {
                        "verse_number": 8,
                        "original_text": "Adhikarana 1.1.8 आकाशाधिकरणम् \nआकाशस्तल्लिङ्गात्  ॥1.1.23॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.8 आकाशाधिकरणम् \n\"यतो वा इमानि भूतानि जायन्ते\" इति जगत्कारणं ब्रह्मेत्यवगम्यते । किं तत् जगत्कारणमित्यवे-(पे)क्षायाम्, \"सदेव सोम्येदमग्र आसीत्\", \"तत्तेजोऽसृजत\", \"आत्मा वा इदमेक एवाग्र आसीत्\", \"स इमान् लोकानसृजत\", \"तस्माद्वा एतस्मादात्मन आकाशः सम्भूतः\" इति साधारणैः शब्दैर्जगत्कारणे निर्दिष्टे ईक्षणविशेषानन्दविशेषरूपविशेषार्थस्वभावात् प्रधानक्षेत्रज्ञ(ादि)व्यतिरिक्तं ब्रह्मेत्युक्तम् ।। इदानीमाकाशा-दिविशेषशब्दैर्निर्दिश्य जगत्कारणत्वजगदैश्वर्यादिवादेऽप्याकाशादिशब्दाभिधेयतया प्रसिद्धचिदचिद्वस्तुनो-ऽर्थान्तरमुक्तलक्षणमेव ब्रह्मेति प्रतिपाद्यते-आकाशस्तल्लिङ्गादित्यादिना पादशेषेण- आकाशस्तल्लिङ्गात् ।। 1-1-23 ।। इदमाम्नायते छान्दोग्ये, \"अस्य लोकस्य का गतिरिति । आकाश इति होवाच, सर्वाणि ह वा इमा- नि भूतान्याकाशादेव समुत्पद्यन्ते; आकाशं प्रति अस्तं यन्ति । आकाशो ह्येवैभ्यो ज्यायान् आकाशः परायणम्\" इति । तत्र संदेहः-किंण प्रसिद्धाकाश एवावाकाशशब्देनाभिधीयते, उतोक्तलक्षणमेव ब्रह्मेति । किं प्राप्तम् । प्रसिद्धाकाश इति । कुतः । शब्दैकसमधिगम्ये वस्तुनि य एवार्थो व्युत्पत्तिसिद्धः शब्देन प्रतीयते, स एव ग्रहीतव्यः । अतः प्रसिद्धाकाश एव चराचरभूतजातस्य कृत्स्नस्य कारणम् । अतस्तस्मादन-तिरिक्तंब्रह्म ॥ नन्वीक्षापूर्वकसृष्ट्यादिभिर चेतनाज्जीवाच्च व्यतिरिक्तं ब्रह्मेत्युक्तम् । सत्यमुक्तम्, अयुक्तं तु तत् । तथा हि \"यतो वा इमानि भूतानि जायन्ते..... .तद्ब्रह्मे\"त्युक्ते कुत इमानि भूतानि जायन्त इत्यादिविशेषापेक्षायां \"सर्वाणि ह वा इमानि भूतान्याकाशादेव समुत्पद्यन्ते\" इत्यादिना विशेषप्रतीतेः जगज्जन्मादिकारणमाकाश एवेति निश्चिते सति \"सदेव सोम्येदमग्र आसीदि\"त्यादिष्वपि सदादिशब्दास्साधारणाकारास्तमेव विशेषमाकाशमभिदधति । \"आत्मा वा इदमेक एवाग्र आसीदि\"त्यादिष्वात्मशब्दोऽपि तत्रैव वर्तते । तस्यापि हि चेतनैकान्तत्वं न संभवति, यथा मृदात्मको घट इति । आप्नोतीत्यात्मेति व्युत्पत्त्या सुतरामाकाशेऽप्यात्मशब्दो वर्तते । अत एवमाकाश एव कारणं ब्रह्मेति निश्चिते सतीक्षणादयस्तदनुगुणा गौणा वर्णनीयाः । यदि हि साधारणशब्दैरेव सदादिभिः कारणमभ्यधायिष्यत; ईक्षणाद्यर्थानुरोधेन चेतनविशेष एव कारणमिति निरचेष्यत । आकाशशब्देन तु विशेष एव निश्चित इति नार्थस्वाभाव्यान्निर्णेतव्यमस्ति ॥ ननु \"आत्मन आकाशस्संभूतः\" इत्याकाशस्यापि कार्यत्वं प्रतीयते । सत्यम् । सर्वेषामेवाकाशवाय्वादीनां सूक्ष्मावस्था स्थूलावस्था चेत्यवस्थाद्वयमस्ति । तत्राकाशस्य सूक्ष्मावस्था कारणम्, स्थूलावस्था तु कार्यम् । \"आत्मन आकाशस्संभूतः\" इति स्वस्मादेव सूक्ष्मरूपात्स्वयं स्थूलरूपस्संभूतः इत्यर्थः । \"सर्वाणि ह वा इमानि भूतान्याकाशदेव समुत्पद्यन्ते\" इति सर्वस्यजगत आकाशादेव प्रभवाप्ययादिश्रवणात्तदेव हि कारणं ब्रह्मेति निश्चितम् । यत एवं प्रसिद्धाकाशादनतिरिक्तं ब्रह्म, अत एव च \"यदेष आकाश आनन्दो न स्यात्\", \"आकाशो ह वै नामरूपयोर्निर्वहिता\" इत्येवमादिनिर्देशोऽप्युपपन्नतरः । अतः प्रसिद्धाकाशादनतिरिक्तं ब्रह्मेति ॥\nएवं प्राप्ते ब्रूमः - आकाशस्तल्लिङ्गात् । आकाशशब्दाभिधेयः प्रसिद्धाकाशादचेतना दर्थान्तरभूतो यथोक्तलक्षणः परमात्मैव । कुतः? तल्लिङ्गात् - निखिलजगदेककारणत्वम्, सर्वस्माज्ज्यायस्त्वम्, परायणत्वम् इत्यादीनि परमात्मलिङ्गान्युपलभ्यन्ते । निखिलकारणत्वं ह्यचिद्वस्तुनः प्रसिद्धाकाशशव्दाभिधेयस्य नोपपद्यते, चेतनवस्तुनस्तत्कार्यत्वासंभवात् । परायणत्वं च चेतनानां परमप्राप्यत्वम् । तच्चाचेतनस्य हेयस्य सकलपुरुषार्थविरोधिनो न संभवति । सर्वस्माज्ज्यावस्त्वं च निरुपाधिकं सर्वैः कल्याणगुणैस्सर्वेभ्यो निरतिशयोत्कर्षः । तदप्यचितो नोपपद्यते ॥\nयदुक्तं जगत्कारणविशेषाकाङ्क्षायामाकाशशब्देन विशेषसमर्पणादन्यत्सर्वं तदनुरूप मेव वर्णनीयमिति, तदयुक्तम्; \"सर्वाणि ह वा इमानि भूतान्याकाशादेव समुत्पद्यन्ते\" इति प्रसिद्धवन्निर्देशात् । प्रसिद्धवन्निर्देशो हि प्रमाणान्तरप्राप्तिमपेक्षते । प्रमाणान्तराणि च \"सदेव सोम्येदमग्र आसीदि\"त्येवमादीन्येव वाक्यानि । तानि च यथोदितप्रकारेणैव ब्रह्म प्रतिपाद यन्तीति तत्प्रतिपादितं बह्माकाशशब्देन प्रसिद्धवन्निर्दिश्यते । संभवति च परस्य ब्रह्मणः प्रकाशकत्वादाकाशशब्दाभिधेयत्वम् - आकाशते, आकाशयति चेति । किञ्च अनेनाकाशशब्देन विशेषसमर्पणक्षमेणापि चेतनांशं प्रत्यसंभावितकारणभावमचेतनविशेषमभिदधानेन \"तदैक्षत बहु स्यां प्रजायेय\", \"सोऽकामयत, बहु स्यां प्रजायेये\"त्यादिवाक्य(वि)शेषावधारितसार्वज्ञ्य सत्यसङ्कल्पत्वादिविशिष्टापूर्वार्थप्रतिपादनसमर्थवाक्यार्थान्यथाकरणं न प्रमाणपदवीमधिरोहति । एवमपूर्वानन्तविशेषण विशिष्टापूर्वार्थप्रतिपादन समर्थानेक वाक्यगतिसामान्यं चैकेनानु वादस्वरूपेणान्यथाकर्तुं न शक्यते ॥\nयत्त्वात्मशव्दश्चेतनैकान्तो न भवति, \"मृदात्मको घट\" इत्यादिदर्शनादित्युक्तम्; तत्रोच्यते - यद्यपि चेतनादन्यत्रापि क्वचिदात्मशब्दः प्रयुज्यते; तथाऽपि शरीरप्रतिसंबन्धिन्या त्मशब्दस्य प्रयोगप्राचुर्यात् \"आत्मा वा इदमेक एवाग्र आसीत्\", \"आत्मन आकाशस्संभूतः इत्यादिषु शरीरप्रतिसंबन्धिचेतन एव प्रतीयते । यथा गोशब्दस्यानेकार्थवाचित्वेऽपि प्रयोग प्राचुर्यात्सास्नादिमानेव स्वतः प्रतीयते; अर्थान्तरप्रतीतिस्तु तत्तदसाधारणनिर्देशापेक्षा; तथा स्वतः प्राप्तं शरीरप्रतिसंबन्धिचेतनाभिधानमेव \"स ईक्षत लोकान्नु सृजा इति\", \"सोऽकामयत बहु स्यां प्रजायेये\"त्यादितत्तद्वाक्यविशेषा एव स्थिरीकुर्वन्ति । एवं वाक्य(वि)शेषावधारिता-नन्यसाधारणानेकापूर्वार्थविशिष्टं निखिलजगदेककारणं \"सदेव सोम्ये\"त्यादिवाक्यसिद्धं ब्रह्मैवाकाशशब्देन प्रसिद्धवत् \"सर्वाणि ह वा इमानि भूतानी\"त्यादिवाक्येन निर्दिश्यत इतिसिद्धम् ॥२३ ॥ इति आकाशाधिकरणम् ॥८॥"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.8 आकाशाधिकरणम् \nछान्दोग्ये - \"अस्य लोकस्य का गतिरिति। आकाश इति होवाच सर्वाणि ह वा इमानि भूतान्याकाशादेव समुत्पद्यन्ते आकाशं प्रत्यस्तं यन्ति\" इत्यत्र - आकाशशब्दनिर्दिष्टं जगत्कारणं, किं प्रसिद्धाकाशः? उत समस्तचिदचिद्वस्तुविलक्षणं ब्रह्मेति संशयः। प्रसिद्धाकाशः - इति पूर्वः पक्षः। कुतः? आकाशशब्दस्य लोके तत्रैव व्युत्पत्तेः, \"यतो वा इमानि\" इत्यादि सामान्यलक्षणस्य, सदादिशब्दानामपि साधारणत्वेन, \"आकाशादेव समुत्पद्यन्ते\", इति विशेषे पर्यवसानात्। ईक्षणादयोऽपि आकाश एव जगत्कारणमिति निश्चिते सति, गौणा वर्णनीया इति। राद्धान्तस्तु - \"सर्वाणि हवा इमानि भूतानि\", इति प्रसिद्धवन्निर्देशात्, प्रसिद्धेश्चेक्षापूर्वकत्वात् चिदचिद्वस्तुविलक्षणं सर्वज्ञं ब्रह्म आकाशशब्दनिर्दिष्टमिति। सूत्रार्थस्तु - आकाशशब्दनिर्दिष्टं परमेव ब्रह्म, प्रसिद्धवन्निर्दिश्यमानात् जगत्कारणत्वादिलिङ्गात्॥२३॥ इति आकाशाधिकरणम्॥८॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.8 आकाशाधिकरणम् \nआकाशाधिकरणं प्राणाधिकरणं च ॥ 8, 9 ॥ आकाशस्तल्लिङ्गात् ॥ 23 ॥ अत एव प्राणः ॥ 24 ॥ 'सर्वाणि ह वा इमानि भूतान्याकाशादेव समुत्पद्यन्ते आकाशं प्रत्यस्तं यन्ति' (छा.उ. 1.9.1), 'सर्वाणि ह वा इमानि भूतानि प्राणमेवाभिसंविशन्ति प्राणमेवाभ्युज्जिहते' (छा.उ. 1.11.5) इत्यादौ, 'सदेव सोम्येदमग्र आसीत्' (छा.उ. 6.2.1), इत्यादिना सामान्येन निर्दिष्टस्य जगत्कारणस्य भूताकाशप्राणसहचारिजीववाचिशब्दाभ्यां विशेषनिर्णयशङ्कायां 'सर्वाणि ह वा इमानि भूतानि' (छा.उ. 1.11.5) इति प्रसिद्धवन्निर्दिश्यमानो जगत्कारणत्वादिलिङ्गात् भूताकाशजीवाभ्यामर्थान्तरभूतः परमपुरष एवात्र आकाशप्राणशब्दनिर्दिष्ट इति निश्चीयते । तत्प्रसिद्धिस्तु - बहुभवनसङ्कल्परूपेक्षणानवधिकातिशयानन्दजीवानन्दहेतुत्व-विज्ञानमयविलक्षणत्व-निखिलभुवनभयाभयहेतुत्व-सर्वलोकसर्वकामेशत्व-सर्वपाप्मोदयाप्राकृतस्वासाधारणरूपविशिष्टस्य रविकरविकसितपुण्डरीकनयनस्य सर्वज्ञस्य सत्यसङ्कल्पस्य करणाधिपाधिपस्य परमपुरुषस्यैव निखिलजगदेककारणत्वमिति स एव आकाशप्राणशब्दाभ्यां जगत्कारणत्वेनाभिधीयत इति निश्चयो युक्त एव ॥ 23-24 ॥"
                            }
                        ]
                    },
                    {
                        "verse_number": 9,
                        "original_text": "Adhikarana 1.1.9 प्राणाधिकरणम्\nअत एव प्राणः ॥1.1.24॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.9 प्राणाधिकरणम्\nअत एव प्राणः ।। 1-1-24 ।। इदमाम्नायते छान्दोग्ये, \"प्रस्तोतर्या देवता प्रस्तावमन्वायत्ता\" इति प्रस्तुत्य \"कतमा सा देवतेति । प्राण इति होवाच, सर्वाणि ह वा इमानि भूतानि प्राणमेवाभिसंविशन्ति, प्राणमभ्युज्जिहते । सैषा देवता प्रस्ताव-मन्वायत्ता । तां चेतविद्वान् प्रस्तोष्यः मूर्द्धा ते व्यपतिष्यत्\" इति ।। अत्र प्राणशब्दोऽप्याकाशशब्दवत् प्रसिद्धप्राणव्यतिरिक्ते परस्मिन्नेव ब्रह्मणि वर्तते, तदसाधारण-निखिलजगत्प्रवेशनिष्क्रमणादिलिङ्गात् प्रसिद्धवन्निर्दिष्टात् । अधिकाशङ्का तु कृत्स्नस्य भूतजातस्य प्राणाधीनस्थितिप्रवृत्त्यादिदर्शनात् प्रसिद्ध एव प्राणो जग-त्कारणतया निर्देशमर्हतीति ।। परिहारस्तु-शिलाकाष्ठादिषु, चेतनस्वरूपे च तदभावात्, \"सर्वाणि ह वा इमानि भूतानि प्राणमेवाभिसंविशन्ति प्राणमभ्युज्जिहते\" इति नोपपद्यत इति । अतः प्राणयति सर्वाणि भूतानीति कृत्वा परं ब्रह्मैव प्राणशब्देनाभिधीयते । अतः प्रसिद्धाकाशप्राणादेरन्यदेव निखिलजगदेकारण-मपहतपाप्मत्वसार्वप्यसत्यसङ्कल्पत्वाद्यनन्तकल्याणगुणगणंध परं ब्रह्मैवाकाशप्राणादिशब्दाभिधेयमिति सिद्धम् ।। 24 ।। ।। इति प्राणाधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.9 प्राणाधिकरणम्\nछान्दोग्ये \"प्रस्तोतर्या देवता प्रस्तावमन्वायत्ता\" इति प्रस्तुत्य, \"कतमा सा देवतेति। प्राण इति होवाच, सर्वाणि ह वा इमानि भूतानि प्राणमेवाभिसंविशन्ति; प्राणमभ्युज्जिहते; सैषा देवता प्रस्तावमन्वायत्ता\" इत्यत्र निखिलजगत्कारणतया प्राणशब्दनिर्दिष्टः, किं प्रसिद्धः प्राणः?, उतोक्तलक्षणं ब्रह्मेति संशयः। प्रसिद्धप्राणः - इति पूर्वः पक्षः। कुतः? सर्वस्य जगतः प्राणायत्तस्थितिदर्शनात् स एव निखिलजगदेककारणतया निर्देशमर्हतीति। राद्धान्तस्तु - शिलाकाष्ठादिष्वचेतनेषु चेतनस्वरूपेषु च प्राणायत्तस्थित्यभावात्, \"सर्वाणि ह वा इमानि भूतानि\" इति प्रसिद्धवन्निर्देशादेव हेतोः, प्राणशब्दनिर्दिष्टं परमेव ब्रह्म। सूत्रमपि व्याख्यातम्॥२४॥ इति प्राणाधिकरणम्॥९॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.9 प्राणाधिकरणम्\nआकाशाधिकरणं प्राणाधिकरणं च ॥ 8, 9 ॥ आकाशस्तल्लिङ्गात् ॥ 23 ॥ अत एव प्राणः ॥ 24 ॥ 'सर्वाणि ह वा इमानि भूतान्याकाशादेव समुत्पद्यन्ते आकाशं प्रत्यस्तं यन्ति' (छा.उ. 1.9.1), 'सर्वाणि ह वा इमानि भूतानि प्राणमेवाभिसंविशन्ति प्राणमेवाभ्युज्जिहते' (छा.उ. 1.11.5) इत्यादौ, 'सदेव सोम्येदमग्र आसीत्' (छा.उ. 6.2.1), इत्यादिना सामान्येन निर्दिष्टस्य जगत्कारणस्य भूताकाशप्राणसहचारिजीववाचिशब्दाभ्यां विशेषनिर्णयशङ्कायां 'सर्वाणि ह वा इमानि भूतानि' (छा.उ. 1.11.5) इति प्रसिद्धवन्निर्दिश्यमानो जगत्कारणत्वादिलिङ्गात् भूताकाशजीवाभ्यामर्थान्तरभूतः परमपुरष एवात्र आकाशप्राणशब्दनिर्दिष्ट इति निश्चीयते । तत्प्रसिद्धिस्तु - बहुभवनसङ्कल्परूपेक्षणानवधिकातिशयानन्दजीवानन्दहेतुत्व-विज्ञानमयविलक्षणत्व-निखिलभुवनभयाभयहेतुत्व-सर्वलोकसर्वकामेशत्व-सर्वपाप्मोदयाप्राकृतस्वासाधारणरूपविशिष्टस्य रविकरविकसितपुण्डरीकनयनस्य सर्वज्ञस्य सत्यसङ्कल्पस्य करणाधिपाधिपस्य परमपुरुषस्यैव निखिलजगदेककारणत्वमिति स एव आकाशप्राणशब्दाभ्यां जगत्कारणत्वेनाभिधीयत इति निश्चयो युक्त एव ॥ 23-24 ॥"
                            }
                        ]
                    },
                    {
                        "verse_number": 10,
                        "original_text": "Adhikarana 1.1.10 ज्योतिरधिकरणम्\nज्योतिश्चरणाभिधानात्  ॥1.1.25॥\nछन्दोभिधानान्नेति चेन्न तथा चेतोऽर्पणनिगमात्तथाहि दर्शनम् ॥1.1.26॥\nभूतादिपादव्यपदेशोपपत्तेश्चैवम्  ॥1.1.27॥\nउपदेशभेदान्नेति चेन्नोभयस्मिन्नप्यविरोधात् ॥1.1.28॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.10 ज्योतिरधिकरणम्\nअतः परं जगत्कारणत्वव्याप्तेन येन केनापि निरतिशयोत्कृष्टगुणेन जुष्टं ज्योतिरिन्द्रादिशब्दैरर्थान्तरप्रसिद्धैर-प्यभिधीयमानं परं ब्रह्मैवेत्यभिधीयते \"ज्योतिश्चरणाभिधानात्\" इत्यादिना ॥\n२५. ज्योतिश्चरणाभिधानात् ॥ १-१-२५ ॥\nइदमाम्नायते छान्दोग्ये \"अय यदतः परो दिवो ज्योतिर्दीप्यते विश्वतः पृष्ठेषु सर्वतः पृष्ठेष्वनुत्तमेषूत्तमेषु लोकेष्विदं वाव तद्यदिदमस्मिन्नन्तः पुरुषे ज्योतिः\" इति । तत्र संशयः -किमयं ज्योतिश्शब्देन निर्दिष्टो निरतिशयदीप्तियुक्तोऽर्थः प्रसिद्धमादित्यादिज्योतिरेव कारणभूतं ब्रह्म, उत समस्तचिदचिद्वस्तुजातविसजातीयः परमकारणभूतोऽमितभास्सर्वज्ञस्सत्य-सङ्कल्पः पुरुषोत्तमः - इति । किं युक्तम् ? प्रसिद्धमेव ज्योतिरिति । कुतः ? प्रसिद्धवन्निर्देशेऽप्याकाशप्राणादिवत् स्ववाक्योपात्तपरमात्मव्याप्तलिङ्गविशेषादर्शनात्, परमपुरुषप्रत्यभिज्ञाना संभवात्, कौक्षेयज्योतिषैक्योपदेशाच्च प्रसिद्धमेव ज्योतिः कारणत्वव्याप्तनिरतिशयदीप्ति योगाज्जगत्कारणं ब्रह्मेति ॥\nएवं प्राप्ते प्रचक्ष्महे - ज्योतिश्चरणाभिधानात् । द्युसंबन्धितया निर्दिष्टं निरतिशय दीप्तियुक्तं ज्योतिः परमपुरुष एव । कुतः? \"पादोऽस्य सर्वा भूतानि त्रिपादस्यामृतं दिवी\"त्य स्यैव द्युसंबन्धिनश्चरणत्वेन सर्वभूताभिधानात् । एतदुक्तं भवति - यद्यपि \"अथ यदतः परोदिवो ज्यौतिरित्यस्मिन्वाक्ये परमपुरुषासाधारणलिङ्गं नोपलभ्यते; तथाऽपि पूर्ववावये द्युसंबन्धितया परमपुरुषस्य निर्देशादिदमपि द्युसंबन्धि ज्योतिस्स एवेति प्रत्यभिज्ञायत इति । कौक्षे यज्योतिषैक्योपदेशश्च फलाय तदात्मकत्वानुसन्धानविधिरिति न कश्चिद्दोषः । कौक्षेयज्योति षश्च तदात्मकत्वं भगवता स्वयमेवोक्तम् - \"अहं वैश्वानरो भूत्वा प्राणिनां देहमाश्रितः\"इति ॥२५॥\nछन्दोभिधानान्नेति चेन्न तथाचेतोर्पणनिगमात् तथा हि दर्शनम् ॥1-1-26॥ पूर्वस्मिन् वाक्ये, \"गायत्री वा इदं सर्वम्\" इति गायत्र्याख्यं छन्दोऽभिधाय, \"तदेतदृचाभ्यनूक्तम्\" इत्युदाहृतायाः \"तावानस्य महिमा\" इत्यस्या ऋचोऽपि छन्दोविषयत्वान्नात्र परमपुरुषाभिधानमिति चेत्-तन्न; तथाचेतोर्पणनिगमात् । न गायत्रीशब्देन छन्दोमात्रमिहाभिधीयते छन्दोमात्रस्य सर्वात्मकत्वानुपपत्तेः । अपि तु ब्रह्मण्येव गायत्रीचेतोर्पणमिह निगम्यते । ब्रह्मणि गायत्रीसादृश्यानुसन्धानं फलायोपदिश्यत इत्यर्थः । संभवति च, \"पादोऽस्य सर्वा भूतानि त्रिपादस्यामृतं दिवि\" इति चतुष्पदो ब्रह्मणः चतुष्पदया(पदा) गायत्र्या च सादृश्यम् । चतुष्पदा च गायत्रीक्वचिद्दृश्यते । तद्यथा \"इन्द्रश्शचीपतिः । बलेन पीडितः । दुश्च्यवनो वृषा । समित्सु सासहिः\" इति । तथा ह्यन्यत्रापि सादृश्यात् छन्दोभिधायी शब्दोऽर्थान्तरे प्रयुज्यमानो दृश्यते । यथा संवर्गविद्यायाम्, \"ते वा एते पञ्चान्ये पञ्चान्ये दश संपद्यन्ते\" इत्यारभ्य \"सैषा विराडन्नात्\" इत्युच्यते ॥26॥\nइतश्च गायत्रीशब्देन ब्रह्मैवाधिधीयते- भूतादिपादव्यपदेशोषपत्तेश्चैवम् ।। 1-1-27 ।। भूतपृथिवीशरीरहृदयानि निर्दिश्य\" इति व्यपदेशो ब्रह्मण्येव गायत्रीशब्दाभिधेये उपपद्यते ।। 27 ।।\nउपदेशभेदान्नेति चेन्नोभयस्मिन्नप्यविरोधात् ।। 1-1-28 ।। पूर्ववाक्ये, \"त्रिपादस्यामृतं दिवि\" इति दिवोऽधिकरणत्वेन निर्देशात् इह च दिवः पर इत्यवधित्वे निर्देशादुपदेशस्य भिन्नरूपत्वेन पूर्ववाक्योक्तं ब्रह्म परस्मिन्न प्रत्यभिज्ञायत इति चेत्-तन्न, उभयस्मिन्नप्यु- पदेशे अर्थस्वभावैक्येन प्रत्यभिज्ञाया अविरोधात्ः, यथा \"वृक्षाग्रे श्येन,\" \"वृक्षाग्रात्परतः श्येनः\" इति । तस्मात् परमपुरुष एव निरतिशयतेजस्कः, दिवः परो ज्योतिर्दीप्यत इति प्रतिपाद्यते । \"एतावानस्य महिमा अतो ज्यायांश्च पुरुषः । पादोऽस्य विश्वा भूतानि त्रिपादस्यामृतं दिवि\" इति प्रतिपादितस्य चतुष्पदः परम-पुरुषस्य, \"वेदाहमेतं पुरुषं महान्तम् आदित्यवर्णं तमसस्तु पारे\" इत्यभिहिताप्राकृतरूपस्य तेजोऽप्यप्राकृत-मिति तद्वत्तया स एव ज्योतिश्शब्दाभिधेय इति निरवद्यम् ।। 28 ।। इति ज्योतिरधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.10 ज्योतिरधिकरणम्\nछान्दोग्ये - \"अथ यदतः परो दिवो ज्योतिर्दीप्यते विश्वतः पृष्ठेषु सर्वतः पृष्ठेष्वनुत्तमेषूत्तमेषु लोकेषु इदं वाव तद् यदिदमस्मिन्नन्तःपुरुषे ज्योतिः\" इत्यत्र जगत्कारणत्वव्याप्तनिरतिशयदीप्तियुक्ततया ज्योतिश्शब्दनिर्दिष्टं, किं प्रसिद्धादित्यादिज्योतिः? उत परमेव ब्रह्मेति संशयः। प्रसिद्धज्योतिरिति पूर्वः पक्षः। कुतः? \"इदं वाव तद्यदिदमस्मिन्नन्तःपुरुषे ज्योतिः\" इति कौक्षेयज्योतिषा प्रसिद्धेनैक्यावगमात्, स्ववाक्ये तदतिरिक्तपरब्रह्मासाधारणलिङ्गादर्शनाच्च। राद्धान्तस्तु - प्रसिद्धज्योतिषोऽन्यदेव परं ब्रह्मेह निरतिशयदीप्तियुक्तं ज्योतिश्शब्दनिर्दिष्टम्। कुतः? \"पादोऽस्य सर्वा भूतानि। त्रिपादस्यामृतं दिवि\" इति पूर्ववाक्ये द्युसबन्धितया निर्दिष्टस्यैव चतुष्पदो ब्रह्मणः, \"अथ यदतः परो दिवो ज्योतिः\" इत्यत्र प्रत्यभिज्ञानात्। तच्च परमेव ब्रह्मेति विज्ञातम्; सर्वेषां भूतानां तस्य पादत्वेन व्यपदेशात्। एवं परब्रह्मत्वे निश्चिते, कौक्षेयज्योतिषः तदात्मकत्वानुसन्धानं फलायोपदिश्यत इति ज्ञायते। सूत्रार्थस्तु - ज्योतिश्शब्दनिर्दिष्टं परं ब्रह्म; अस्य ज्योतिषः पूर्ववाक्ये सर्वभूतचरणत्वाभिधानात्। सर्वभूतचरणत्वञ्च परस्यैव ब्रह्मण उपपद्यते॥२५॥\n\"गायत्री वा इदं सर्वम्\" इति गायत्र्याख्यच्छन्दसः प्रकृतत्वात् सर्वभूतपादत्वेन गायत्र्या एवाभिधानान्न ब्रह्मेति चेत् - नैतत्। तथा चेतोऽर्पणनिगमात्। गायत्री यथा भवति, तथा ब्रह्मणि चेतोऽर्पणोपदेशात्। गायत्रीसादृश्यं चतुष्पात्त्वं, ब्रह्मण्यनुसन्धेयमित्युपदिश्यते; गायत्र्याः सर्वात्मकत्वानुपपत्तेरित्यर्थः। तथा हि दर्शनम्। तथा(हि) अन्यत्रापि अच्छन्दस एव सादृश्यात् छन्दश्शब्देनाभिधानं दृश्यते - \"ते वा एते पञ्चान्ये पञ्चान्ये दश संपद्यन्त\" इत्यारभ्य, \"सैषा विराडन्नात्\" इति॥२६॥\nभूतपृथिवीशरीरहृदयानि निर्दिश्य, \"सैषा चतुष्पदा\" इति भूतादीनां पादत्वव्यपदेशश्च ब्रह्मण्येवोपपद्यत इति, ब्रह्मैव गायत्रीशब्दनिर्दिष्टमिति गम्यते॥२७॥\n\"पादोऽस्य सर्वा भूतानि\" त्रिपादस्यामृतं दिवि\" इति पूर्ववाक्योदितं परं ब्रह्मैवास्तु। तथापि \"अथ यदतः परो दिवो ज्योतिः\" इति द्युसम्बन्धमात्रेण नेह तत् प्रत्यभिज्ञायते; तत्र चात्र च उपदेशप्रकारभेदात्। तत्र हि \"दिवि\" इति, द्यौः सप्तम्या निर्दिश्यते, इह च, \"दिवः परो ज्योतिः\" इति पञ्चम्या। ततो न प्रतिसन्धानमिति चेन्न; उभयस्मिन्नपि व्यपदेशे उपरिस्थितिरूपार्थैक्येन प्रतिसंधानाविरोधात्। यथा \"वृक्षाग्रे श्येन:, वृक्षाग्रात्परतः श्येनः\" इति॥२८॥ इति ज्योतिरधिकरणम्॥१०॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.10 ज्योतिरधिकरणम्\n'अथ यदतः परो दिवो ज्योतिर्दीप्यते विश्वतः पृष्ठेषु सर्वतः पृष्ठेषु अनुत्तमेषूत्तमेषु लोकेषु इदं वाव तद्यदिदमस्मिन्नन्तःपुरुषे ज्योतिः' (छा.उ. 3.13.7) इत्यत्र सर्वस्मात्परत्वेन निर्दिश्यमानतया सकलकारणभूतज्योतिषः कौक्षेयज्योतिषैक्याभिधानात्, स्ववाक्ये विरोधिलिङ्गादर्शनाच्च, प्रसिद्धमेव ज्योतिर्जगत्कारणत्वेन प्रतिपाद्यत इति शङ्कायां, यद्यपि स्ववाक्ये विरोधिलिङ्गं न दृश्यते; तथाऽपि पूर्वस्मिन् वाक्ये 'पादोऽस्य विश्वा भूतानि, त्रिपादस्यामृतं दिवि' (छा.उ. 3.12.6) इति प्रतिपादितस्य सर्वभूतचरणस्य परमपुरुषस्यैव द्युसम्बन्धितयात्रापि प्रत्यभिज्ञानात् स एव ज्योतिश्शब्देन सर्वस्मात्परत्वेन सकलकारणतयाऽभिधीयते । अस्य च कौक्षेयज्योतिषैक्याभिधानं फलायोपदिश्यत इति न कश्चिद्विरोधः । अखिलजगदेककारणभूतः परमपुरुषोऽप्राकृतस्वासाधारणदिव्यवर्णो दिव्यरूपस्तमसः परस्ताद्वर्तत इति तस्यैव निरतिशयदीप्तियोगात् ज्योतिश्शब्दाभिधेयत्वं, 'विश्वतः पृष्ठेषु सर्वतः पृष्ठेषु अनुत्तमेषूत्तमेषु लोकेषु' (छा.उ. 3.13.7) वासश्च युज्यत एव ॥ 24 ॥\nपूर्वत्र 'गायत्री वा इदं सर्वम्' (छा.उ. 3.12.1) इति गायत्र्याख्यं छन्दः प्रस्तुतमिति नात्र परमपुरुषाभिधानमिति चेत्, नैतत्; परमपुरुषस्यैव गायत्रीसादृश्यानुसन्धानोपदेशात्, तस्य छन्दोमात्रस्य सर्वभूतात्मकत्वानुपपत्तेरेवेति निगम्यते । अन्यत्रापि ह्यन्यस्य छन्दस्सादृश्यात् छन्दोनिर्देशो दृश्यते - 'ते वा एते पञ्चान्ये' (छा.उ. 4.3.8) इत्यारभ्य 'सैषा विराट्' इत्यादौ ॥ 26 ॥\nभूतपृथिवीशरीरहृदयैश्चतुष्पदेति व्यपदेशश्च परमपुरुषे गायत्रीशब्दनिर्दिष्टे ह्युपपद्यत इति पूर्वोक्तप्रकार एव समञ्जसः ॥ 27 ॥\nपूर्वत्र 'त्रिपादस्यामृतं दिवि' (छा.उ. 3.12.6) इति परमपुरुषो व्यपदिश्यते । अत्र 'अथ यदतः परो दिवः' (छा.उ. 3.13.7) इति पञ्चम्या निर्दिष्टद्युसम्बन्धिज्योतिरिति न प्रत्यभिज्ञेति चेत्, नैतत्; उभयस्मिन्नपि व्यपदेशे विरोधाभावात्; यथा वृक्षाग्रे श्येनः, वृक्षाग्रात्परतश्श्येनः इति व्यपदेशः । अत्र दिवःपरत्वमेव उभयत्र विवक्षितमित्यर्थः ॥ 28 ॥"
                            }
                        ]
                    },
                    {
                        "verse_number": 11,
                        "original_text": "Adhikarana 1.1.11 इन्द्रप्राणाधिकरणम्\nप्राणस्तथाऽनुगमात्  ॥1.1.29॥\nन वक्तुरात्मोपदेशादिति चेदध्यात्मसम्बन्धभूमा ह्यस्मिन् ॥1.1.30॥\nशास्त्रदृष्ट्या तूपदेशो वामदेववत् ॥1.1.31॥\nजीवमुख्यप्राणलिङ्गान्नेति चेन्नोपासात्रैविध्यादाश्रितत्वादिह तद्योगात् ॥1.1.32॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.1.11 इन्द्रप्राणाधिकरणम्\nनिरतिशयदीप्तियुक्तं ज्योतिश्शब्दाभिधेयं प्रतिसद्धवन्निर्दिष्टं परमपपुरुष एवेत्युक्तम् । इदानीं कारण-त्वव्याप्तामृतत्वप्राप्त्युपायतयोपास्यत्वेन श्रुतः इन्द्रप्राणादिशब्दाभिधेयोऽपि परमपुरुष एवेत्याह- प्राणस्तथाऽनुगमात् ।। 1-1-29 ।। कौषीतकिब्राह्मणे प्रतर्दनविद्यायाम्, \"प्रतर्दनो ह वै दैवोदासिरिन्द्रस्य प्रियं धामोपजगाम युद्धेन च पौरुषेण च\" इत्यारभ्य \"वरं वृणीष्व\" इति वक्तारमिन्द्रं प्रति, \"त्वमेव मे वरं वृणीष्व यं त्वं मनुष्याय हित- तमंर मन्यसे\" इति प्रतर्दनेनोक्ते स होवाच, प्राणोऽस्मि प्रज्ञात्मा तं मामायुरमृतमित्युपास्स्व इति श्रूयते । तत्र संशयः-किमयं हिततमोपासनकर्मतया इन्द्रप्राणशब्द निर्दिष्टो जीव एव, उत तदतिरिक्तः परमात्मेति । किंु युक्तम्? जीव एवेति । कुतः । इन्द्रशब्दस्य जीवविशेष एव प्रसिद्धः तत्समानाधिकरणस्य प्राणशब्दस्यापि तत्रैव वृत्तेः । अयमिन्द्राभिधानो जीवः प्रतर्दनेन, \"त्वमेव मे वरं वृणीष्व यं त्वं मनुष्याय हिततमं मन्यसे\" इत्युक्तः, \"मामुपास्स्व इति स्वात्मोपासनं हिततममुपदिदेश । हिततमश्चामृतत्वप्राप्त्युपाय एव । जगत्का-रणोपासनस्यैवामृतत्वप्राप्तिहेतुता, \"तस्य तावदेव चिरं यावन्न विमोक्ष्ये अथ संपत्स्ये\" इत्यवगता । अतः प्रसिद्ध जीवभाव इन्द्र एव कारणं ब्रह्म ।। इत्याशङ्कायामभिधीयते-प्राणस्तथानुगमादिति । अयमिन्द्रप्राणशब्दनिर्दिष्टो न जीवमात्रम्, अपि तु जीवादर्थान्तरभूतंपरं ब्रह्म । \"स एष प्राण एव प्रज्ञात्मा आनन्दोऽजरोऽमृतः\" इतीन्द्रप्राणशव्दाभ्यां प्रस्तुत-स्यानन्दाजरामृतशव्दसामानाधिकरण्येनानुगमो हि तथा सत्येवोपपद्यते ॥ २९ ॥\nन वक्तुरात्मोपदेशादिति चेदध्यात्मसंबन्धभूमा ह्यस्मिन् ।। 1-1-30 ।। यदुक्तम्-इन्द्रप्राणशब्दनिर्दिष्टस्य \"आनन्दोऽजरोऽमृतः\" इत्यनेनैकार्थ्यादयं परं ब्रह्मेति-तन्नोपपद्यते; \"मामेव विजानीहि\", \"प्राणोऽस्मि प्रज्ञात्मा तं मामायुरमृतमित्युपास्स्व\" इति वक्ता हीन्द्रः, \"त्रिशीर्षाणं त्वाष्ट्रमहनम्\" इत्येवमादिना त्वाष्ट्रवधादिभिः प्रज्ञातजीवभावस्य स्वात्मन एवोपास्यतां प्रतर्दनायोपदिशति । अत उपक्रमे जीवविशेष इत्यवगते सति \"आनन्दोऽजरोऽमृतः\" इत्यादिभिरुपसंहारस्तदनुगुण एव वर्णनीय इति चेत् -परिहरति – अध्यात्मसंबन्धभूमा ह्यस्मिम् - आत्मनि यस्सम्बन्धस्सोऽध्यात्मसंबन्धः । तस्य भूमा - भूयस्त्वम्, बहुत्वमित्यर्थः । आत्मन्याधेयतया संबध्यमानानां बहुत्वेन संबन्धबहुत्वम् । तच्चास्मिन्वक्तरि परमात्मन्येव हि संभवति । \"तद्यथा रथस्यारेषु नेमिरर्पिता नाभावरा अर्पिता एवमेवैता भूतमात्राः प्रज्ञा मात्रास्वर्पिताः प्रज्ञामात्राः प्राणेऽर्पितास्स एष प्राण एव प्रज्ञात्माऽऽनन्दोऽजरोऽमृतः\" इति भूतमात्राशब्देनाचेतनवस्तुजातमभिधाय प्रज्ञामात्राशब्देन तदाधारतया चेतनवर्गं चाभिधाय तस्याप्याधारतया प्रकृतमिन्द्रप्राणशब्दाभिधेयं निर्दिश्य तमेव \"आनन्दोऽजरोऽमृतः\" इत्युपदिशति । तदेतच्चेतनाचेतनात्मककृत्स्नवस्त्वाधारत्वं जीवादर्थान्तरभूतेऽस्मिन् परमात्मन्येवोपपद्यत इत्यर्थः ॥\nअथवा, अध्यात्मसंबन्धभूमा ह्यस्मिन् - परमात्मासाधारणधर्मसंबन्धोऽध्यात्मसंबन्धः । तस्य भूमा - बहुत्वं हि अस्मिन् प्रकरणे विद्यते । तथाहि - प्रथमं \"त्वमेव मे वरं वृणीष्व यं त्वं मनुष्याय हिततमं मन्यसे\" इति, \"मामुपास्स्वे\"ति च परमात्मासाधारणमोक्षसाधानोपासन कर्मत्वं प्राणशब्दनिर्दिष्टस्येन्द्रस्य प्रतीयते । तथा \"एष एव साधु कर्म कारयति तं यमेभ्यो लोकेभ्य उन्निनीषति एष एवासाधु कर्म कारयति तं यमधो निनीषती\"ति सर्वस्य कर्मणः कारयितृत्वं च परमात्मधर्मः । तथा \"तद्यथा रथस्यारेषु नेमिरर्पिता नाभावरा अर्पिता एव मेवैता भूतमात्राः प्रज्ञामात्रास्वर्पिताः प्रज्ञामात्राः प्राणेऽर्पिताः\" इति सर्वाधारत्वं च तस्यैव धर्मः । तथा \"स एष प्राण एव प्रज्ञात्माऽऽनन्दोऽऽजरोऽमृतः\" इत्येतेऽपि परमात्मन एव धर्माः । \"एष लोकाधिपतिरेष सर्वेशः\" इति च परमात्मन्येव संभवति । तदेवमध्यात्मसंबन्धभूम्नोऽत्र विद्यमानत्वात्परमात्मैवात्रेन्द्रप्राणशब्दनिर्दिष्टः ॥३०॥\nकथं तर्हि प्रज्ञातजीवभावस्येन्द्रस्य स्वात्मन उपास्यत्वोपदेशः सङ्गच्छते? तत्राह- शास्त्रदृष्टया तूपदेशो वामदेववत् ।। 1-1-31 ।। प्रज्ञातजीवभावेनेन्द्रेण, \"मामेव विजानीहि\", \"मामुपास्स्व\" इति उपास्यस्य ब्रह्मणः स्वात्मत्वे नो-पदेशोऽयं न प्रमाणान्तरप्राप्तस्वात्मावलोकनकृतः, अपितु शास्त्रेण स्वात्मदृष्टिकृतः । एतदुक्तं भवति - \"अनेन जीवेनात्मनाऽनुप्रविश्य नामरूपे व्याकरवाणि\", \"ऐतदात्म्यमिव सर्वम्\", \"अन्तः प्रविष्टश्शास्ता जनानां सर्वात्मा\", \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति\", \"एष सर्वभूतान्तरात्मा अपहतपाप्मा दिव्यो देव एको नारायणः\" इत्येवमादिना शास्त्रेण जीवात्मशरीरकं परमात्मानमवगम्य जीवात्म-वाचिनामहंत्वमादिशव्दानामपि परमात्मन्येव पर्यवसानं ज्ञात्वा \"मामेव विजानीहि\", \"मामु पास्स्वे\"ति स्वात्मशरीरकं परमात्मानमेवोपास्यत्वेनोपदिदेशेति । वामदेववत् - यथा वामदेवः परस्य ब्रह्मणः सर्वान्तरात्मत्वं सर्वस्य च तच्छरीरत्बं शरीरवाचिनां च शब्दानां शरीरिणि पर्यवसानं पश्यन् \"अहमि\"ति स्वात्मशरीरकं परं ब्रह्म निर्दिश्य तत्सामानाधिकरण्येन मनुसूर्यादीन् व्यपदिशति \"तद्धैतत्पश्यन्नृषिर्वामदेवः प्रतिपेदे अहं मनुरभवं सूर्यश्चाहं कक्षीवानृषिरस्मि विप्र\", इत्यादिना । यथा च प्रह्लादः \"सर्वगत्वादनन्तस्य स एवाहमवस्थितः । मत्तस्सर्वमहं सर्वं मयि सर्वं सनातने ॥\" इत्यादि वदति ॥३१ ॥\nअस्मिन् प्रकरणे जीववाचिभिः शब्दैरचिद्विशेषाभिधायिभिश्चोपास्यभूतस्य परस्य ब्रह्मणोऽभिधाने कारणं चोद्यपूर्वकमाह- जीवमुख्यप्राणलिङ्गान्नेति चेन्नोपासात्रैविध्यादाश्रितत्वादिह तद्योगात् ।। 1-1-32 ।। \"न वाचं विजिज्ञासीत; वक्तारं विद्यात्\", \"त्रिशीर्षाणं त्वाष्ट्रमहनम्; अरुन्मुखान् यतीन् साला- वृकेभ्यःॆ प्रायच्छम्\" इत्यादिजीवलिङ्गात्, यावद्धयस्मिन् शरीरे प्राणो वसति तावदायुः\", \"अथ खलु प्राण- एव प्रज्ञात्मेदं शरीरं परिगृह्योत्थापयति\" इति मुख्यप्राणलिङ्गाच्च नाध्यात्मा संबन्धभूमेति चेत्-न; उपासात्रै-विध्यात् हेतोः । उपासनात्रैविध्यमुदेष्टुं तत्तच्छब्देनाभिधानम्-निखिलकारणभूतस्य ब्रह्मणः स्वरूपेणा-(स्वरूपा?)नुसन्धानम् भोक्तृवर्गशरीरकत्वानुसन्धानम् भोग्यभोगोपकरणशरीरकत्वानुसन्धानञ्चेति त्रिवि-धमनुसंधानमुपदेष्टुमित्यर्थःस । तदिदं त्रिविधं ब्रह्मानुसन्धानं प्रकरणान्तरेष्वप्याश्रितम् \"सत्यं ज्ञानमनन्तरं ब्रह्म\", \"आनन्दो ब्रह्म\" इत्यादिषु स्वरूपा(पिणा?) नु सन्धानम्; \"तत्सृष्ट्वा तदेवानुप्राविशत् । तदनुप्रवि- श्य सच्च त्यच्चाभवत्, निरुक्तञ्चानिरुक्तञ्च निलयनं चानिलयनञ्च, विज्ञानञ्चाविज्ञानञ्च, सत्यं चानृतञ्च सत्यमभवत्\" इत्यादिषु भोक्तृशरीरतया भोग्यभोगोपकरणशरीरतया चानुसन्धानम् । इहापि प्रकरणे तत् त्रिविधमनुसंधानं युज्यत एवेत्यर्थः । एतदुक्तं भवति-यत्र हिरण्यगर्भादिजीवविशेषणां प्रकृत्याद्यचेतनविशे-षणाञ्च परमात्मासाधारणधर्मयोगः, तदभिधायिनां शब्दानां परमात्मवाचिशब्दैः सामानाधिकरण्यं वा दृश्-यते; तत्र परमात्मनः तत्तच्चिदचिद्विशेषान्तरात्मत्वानुसन्धानं प्रतिपिपादयिषितमिति ।। अतोऽत्रेन्द्रप्राण-शब्दनिर्दिष्टो जीवादर्थान्तरभूतः परमात्मैवेति सिद्धम् ।। श्रीः इति श्रीभगवद्रामानुजविरचिते शारीरकमीमांसाभाष्ये प्रथमस्याध्यास्य प्रथमः पादः"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.1.11 इन्द्रप्राणाधिकरणम्\nकौषीतकिब्राह्मणे प्रतर्दनविद्यायाम्, \"त्वमेव मे वरं वृणीष्व यं त्वं मनुष्याय हिततमं मन्यसे\", इति प्रतर्दनेनोक्तः इन्द्रः, \"प्राणोऽस्मि प्रज्ञात्मा तं मामायुरमृतमित्युपास्स्व\" इत्याह। अत्र हिततमोपासनकर्मतया निर्दिष्टः इन्द्रप्राणशब्दाभिधेयः, किं जीवः? उत परमात्मेति संशयः। जीवः इति पूर्वः पक्षः। कुतः ? इन्द्रशब्दस्य जीवविशेषे प्रसिद्धेः, प्राणशब्दस्यापि तत्समानाधिकरणस्य स एवार्थ इति, \"तं मामायुरमृतमित्युपास्स्व\" इति तस्यैवोपास्यत्वोपदेशात् इति। राद्धान्तस्तु - इन्द्रप्राणशब्दनिर्दिष्टं जीवादर्थान्तरभूतं परं ब्रह्म, \"स एष प्राण एव प्रज्ञात्माऽऽनन्दोऽजरोऽमृतः\" इतीन्द्रप्राणशब्दनिर्दिष्टस्यैव जीवेष्वसंभावितानन्दत्वाजरत्वामृतत्वादिश्रवणात्। सूत्रार्थस्तु - उपास्यतयोपदिष्टम् इन्द्रप्राणशब्दाभिधेयं परं ब्रह्म। तथेति प्रकारवचनः। परब्रह्मप्रकारभूते(ष्वानन्दादि)ष्वस्यानुगमात्॥२९॥\nनायमुपास्यः परमात्मा, - \"मामेव विजानीहि\", \"तं मामायुरमृतमित्युपास्स्व\" इति प्रज्ञातजीवभावस्येन्द्रस्य वक्तुः स्वात्मन उपास्यत्वोपदेशात्। उपक्रमे जीवभावनिश्चये सति, उपसंहारस्य तदनुगुणतया नेयत्वादिति चेन्न, अध्यात्मसम्बन्धभूमा ह्यस्मिन् - आत्मनि संबन्धः अध्यात्मसंबन्धः; तस्य (भूमा -) बहुत्वम्। जीवादर्थान्तरभूतात्माऽसाधारणधर्मसम्बन्धबहुत्वमस्मिन्प्रकरणे उपक्रमप्रभृति आ उपसंहारादुपलभ्यते। उपक्रमे तावत् - \"यं त्वं मनुष्याय हिततमं मन्यसे\" इति ह्यनेनोच्यमानमुपासनं परमात्मोपासनमेव; तस्यैव हिततमत्वात्। तथा, \"एष एव साधुकर्म कारयति\" इत्यादिसाध्वसाधुकर्मणोः कारयितृत्वं परमात्मन एव धर्मः। तथा \"तद् यथा रथस्यारेषु नेमिरर्पिता नाभावरा अर्पिताः\", इति सर्वाधारत्वञ्च तस्यैव धर्मः, आनन्दादयश्च। \"एष लोकाधिपतिरेष सर्वेशः\" इति च। हीति हेतौ। अतः परं ब्रह्मैवायमित्यर्थः॥३०॥\nपरमात्मैवोपास्यश्चेत्, कथमिन्द्रः, \"मामुपास्स्व\" इत्युपदिदेश - इत्यत आह - शास्त्रदृष्ट्या तूपदेशो वामदेववत्। १-१-३१ । इन्द्रस्य जीवस्यैव सतः, स्वात्मत्वेनोपास्यभूतपरमात्मोपदेशोऽयं शास्त्रदृष्ट्या। \"अन्तः प्रविष्टः शास्ता जनानां सर्वात्मा\", \"तत्त्वमसि।\", \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृतः\", \"एष सर्वभूतान्तरात्माऽपहतपाप्मा दिव्यो देव एको नारायणः\" इत्यादीनि हि शास्त्राणि परमात्मानं जीवात्मन आत्मतयोपदिदिशुः। अतो जीवात्मवाचिनः शब्दाः जीवात्मशरीरं परमात्मानमेव वदन्तीति शास्त्रदृष्टार्थस्य तस्य, \"मामेव विजानीहि\", \"माम् ... उपास्स्व\" इति स्वात्मशब्देन परमात्मोपदेशो न विरुध्यते। यथा वामदेवः शास्त्रदृष्ट्या स्वात्मशरीरकं परमात्मानं पश्यन्, अहमिति परमात्मानमवोचत्, \"तद्धैतत् पश्यन् ऋषिर्वामदेवः प्रतिपेदे, अहं मनुरभवं सूर्यश्चाहं कक्षीवानृषिरस्मि विप्र\" इति॥३१॥\n\"त्रिशीर्षाणं त्वाष्ट्रमहनम्। अरुन्मुखान् यतीन् सालावृकेभ्यः प्रायच्छम्\", \"यावदस्मिन् शरीरे प्राणो वसति तावदायुः\" इति जीवमुख्यप्राणलिङ्गात् नाध्यात्मसंबन्धभूम्ना परमात्मत्वनिश्चयः - इति चेन्न; परमात्मन एव स्वाकारेण, जीवशरीरकत्वेन, प्राणशरीरकत्वेन चोपासात्रैविध्याद्धेतोः तत्तच्छब्देनाभिधानमिति निश्चीयते। अन्यत्रापि ब्रह्मोपासनात्रैविध्यस्याश्रितत्वात् - \"सत्यं ज्ञानमनन्तं ब्रह्म\", \"आनन्दो ब्रह्म\" इति स्वाकारेणोपास्यत्वम्; \"सच्च त्यच्चाभवत्\" इत्यादिना भोक्तृशरीरकत्वेन भोग्यशरीरकत्वेन च। इह प्रतर्दनविद्यायामपि तस्य त्रैविध्यस्य संभवात्। अतः इन्द्रप्राणशब्दनिर्दिष्टः परमात्मा॥३२॥ इति इन्द्रप्राणाधिकरणम्॥११॥ इति श्रीभगवद्रामानुजविरचिते वेदान्तदीपे प्रथमाध्यायस्य प्रथमः पादः॥१॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.1.11 इन्द्रप्राणाधिकरणम्\nआत्मनां हिततमरूपमोक्षसाधनोपासनकर्मतया प्रज्ञातजीवभावस्य इन्द्रस्य 'प्राणोऽस्मि प्रज्ञात्मा । तं मामायुरमृतमित्युपास्स्व' (कौ.उ. 3.1) इति विधानात् स एव जगत्कारणम् । कारणोपासनं हि मोक्षसाधनम् । 'तस्य तावदेव चिरं यावन्न विमोक्ष्येऽथ संपत्स्ये' (छा.उ. 6.14.7) इति श्रुतेरिति नाशङ्कनीयम् । प्राणशब्दसमानाधिकरणेन्द्रशब्दनिर्दिष्टो जीवादर्थान्तरभूत उक्तलक्षणः परमात्मैव । कुतः? तथानुगमात् - परमात्माऽसाधारणानन्दाजरामृतादिष्वस्येन्द्रप्राणशब्दनिर्दिष्टस्यानुगमो हि दृश्यते 'स एष प्राण एव प्रज्ञात्माऽऽनन्दोऽजरोऽमृतः' (कौ.उ. 3.1) इति ॥ 29 ॥\nउपक्रमे 'मामेव विजानीहि' (कौ.उ. 3.1) इति त्वाष्ट्रवधादिना प्रज्ञातजीवभावस्य इन्द्रस्योपदेशात्, उपसंहारस्तदनुगुणो वर्णनीय इति चेत्, नैतत्; अध्यात्मसंबन्धभूमा ह्यस्मिन् । अध्यात्मम् - परमात्मधर्मः । परमात्मसम्बन्धबहुत्वमस्मिन्निन्द्रशब्दाभिधेये वाक्योपक्रमप्रभृत्युपसंहारा दृश्यन्ते । 'यं त्वं मनुष्याय हिततमं मन्यसे' (कौ.उ. 3.1) इति हिततमोपासनं प्रारब्धम् । तच्च परमात्मधर्मः । 'तमेवं विद्वानमृत इह भवति । नान्यः पन्थाः' (तै.आ. 3.12.7) इत्यादि श्रुतेः । तथा 'एष एव साधु कर्म कारयति' (कौ.उ. 3.9) इत्यादिना सर्वस्य कारयितृत्वम्, 'एवमेवैता भूतमात्राः' (कौ.उ. 3.9) इत्यारभ्य 'प्रज्ञामात्राः प्राणेष्वर्पिताः' (कौ.उ. 3.9) इति सर्वाधारत्वं, तथानन्दादयश्च । 'एष लोकाधिपतिः' (कौ.उ. 3.9) इत्यादिना सर्वेश्वरत्वञ्च ॥ 30 ॥\nनामरूपव्याकरणादिशास्त्रात् सर्वैः शब्दैः परमात्मैवाभिधीयत इति दृष्ट्या तज्ज्ञापनायायमिन्द्रशब्देन परमात्मोपदेशः । शास्त्रस्था हि वामदेवादयः तथैव वदन्ति - 'तद्धैतत्पश्यन् ऋषिर्वामदेवः प्रतिपेदे अहं मनुरभवं सूर्यश्च' (बृ.उ. 3.4.10) इति ॥ 31 ॥\n'त्रिशीर्षाणं त्वाष्ट्रमहनम्, यावद्ध्यस्मिन् शरीरे प्राणो वसति तावदायुः' (कौ.उ. 3.1) इत्यादि जीवलिङ्गं, मुख्यप्राणलिङ्गं चास्मिन् दृश्यत इति नैवमिति चेन्न; उपासात्रैविध्यात् हेतोः जीवशब्देन प्राणशब्देन च परमात्मनोऽभिधानम् । अन्यत्रापि परमात्मनः स्वरूपे, भोक्तृशरीरकत्वेन भोग्यभोगोपकरणशरीरकत्वेन इति त्रिविधमुपासनमाश्रितम् । यथा 'सत्यं ज्ञानमनन्तं ब्रह्म' (तै.आ. 5.14.1) इति स्वरूपेण, 'तदनुप्रविश्य, सच्च त्यच्चाभवत्' (तै.आ. 5.14.6) इत्यादि 'सत्यं चानृतञ्च सत्यमभवत्' इति भोक्तृशरीरकत्वेन भोग्यभोगोपकरणशरीरकत्वेन च । इहापि तत्संभवादेवमुपदेशः । 'जन्माद्यस्य यतः' (ब्र.सू. 1.1.2) इत्यादिषु सद्ब्रह्मात्मेति सामान्यशब्दैर्हि जगत्कारणं प्रकृतिपुरुषाभ्यामर्थान्तरभूतमिति साधितम् । 'ज्योतिश्चरणाभिधानादित्' (ब्र.सू. 1.1.26) इत्यस्मिन् सूत्रे पुरुषसूक्तोदितो महापुरुषो जगत्कारणमिति विशेषतो निर्णीतम् । स एव प्रज्ञातजीववाचिभिरिन्द्रादिशब्दैरपि क्वचित् क्वचिच्छास्त्रदृष्ट्या तत्तच्छरीरकतया चोपास्यत्वायोपदिश्यत इति 'शास्त्रदृष्ट्या तूपदेशो वामदेववत्' (ब्र.सू. 1.1.31) इति 'उपासात्रैविध्यात्' इति साधितम् ॥ 32 ॥ ॥ इति श्रीभगवद्रामानुजविरचिते श्रीवेदान्तसारे प्रथमाध्यायस्य प्रथमः पादः ॥ 1.1 ॥"
                            }
                        ]
                    }
                ]
            },
            {
                "title": "Pada 2",
                "number": 2,
                "verses": [
                    {
                        "verse_number": 12,
                        "original_text": "Adhikarana 1.2.1 सर्वत्रप्रसिद्ध्याधिकरणम्\nसर्वत्र प्रसिद्धोपदेशात् ॥1.2.1॥\nविवक्षितगुणोपपत्तेश्च  ॥1.2.2॥\nअनुपपत्तेस्तु न शारीरः ॥1.2.3॥\nकर्मकर्तृव्यपदेशाच्च  ॥1.2.4॥\nशब्दविशेषात्  ॥1.2.5॥\nस्मृतेश्च ॥1.2.6॥\nअर्भकौकस्त्वात्तद्व्यपदेशाच्च नेति चेन्न निचाय्यत्वादेवं व्योमवच्च ॥1.2.7॥\nसम्भोगप्राप्तिरिति चेन्न वैशेष्यात् ॥1.2.8॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.2.1 सर्वत्रप्रसिद्ध्याधिकरणम्\nप्रथमे पादे अधीतवेदः पुरुषः कर्ममीमांसाश्रवणाधिगतकमर्याथात्म्यविज्ञानः केवलकर्मणामल्पास्थिरफलत्वमवगम्य, वेदान्तवाक्येषु चापात प्रतीतानन्त स्थिरफल ब्रह्मस्वरुपतदुपासनसमुपजातपरमपुरुषार्थलक्षणमोक्षापेक्षोऽवधारितपरिनिष्पन्न- वस्तुबोधनशब्दशक्त्तिर्वेदान्तवाक्यानां परस्मिन् ब्रह्मणि निश्चितप्रमाणभावस्तदितिकर्त्तव्यतारूपशारीरकमीमांसाश्रवणमारभेतेत्युक्त्तं शास्त्रारम्भसिद्धये । अनन्तविचित्र स्थिरत्रसरूपभोक्त्तृभोग्यभोगोपकरणभोगस्थानलक्षणनिखिलजगदुदयविभवलयमहानन्दैककारणं परं ब्रह्म \"यतो वा इमानि\" इत्यादिवाक्यं बोधयतीति च प्रत्यपादि ।।2 ।। जगदेककारणं परं ब्रह्म सकलेतरप्रमाणाविषयतया शास्त्रैकप्रमाणकमित्यभ्यधाम ।। 3 ।। शास्त्रप्रमाणकत्वं च ब्रह्मणः प्रवृत्तिनिवृत्त्यन्वयविरहेऽपि स्वरूपेणैव परमपुरुषार्थभूते परस्मिन् ब्रह्मणि वेदान्तवाक्यानां समन्वयान्निरूह्यत इत्यब्रूम ।। 4 ।। निखिलजगदेककारणतया वेदान्तवेद्यं ब्रह्म च ईक्षणाद्यन्वयादानुमानिकप्रधानादर्थान्तरभूतश्चेतनविशेष एवेत्युपापीपदाम ।। 5 ।। स च स्वाभाविकानवधिकातिशयानन्द विपश्चित्त्व निखिलचेतनभयाभयहेतुत्वसत्यसङ्कल्पत्वसस्तचेतनाचेतनान्तरात्मत्वादिभिब्रद्धमुक्त्तोभयावस्थाज्जीवशब्दाभिलपनीयाच्चार्थान्तरभूत इति च समार्तिथामहि ।। 6 ।। स चा प्राकृताकर्मनिमित्तस्वासाधारणदिव्यरूप इत्युदैरिराम ।। 7 ।। आकाशप्रमाणाद्यचेतनविशेषाभिधायिभिर्जगत्कारणतया प्रसिद्ध वन्निर्दिश्यमानस्स कलेतरचेतनाचेतनविलक्षणस्य एवेति समगरिष्महि ।। 8 ।। परतत्त्वासाधारणनिरतिशयदीप्तियुक्त्तज्योतिश्शब्दाभिधेयो द्युसम्बन्धितया प्रत्यभिज्ञानात्स एवेत्यातिष्ठामहि ।। 10 ।। परमकारणासाधारणामृतत्वप्राप्तिहेतुभूतः परमपुरुष एव शास्त्रदृष्टया इन्द्रादिशब्दैरभिधीयत इत्यब्रूमहि ।। 11 ।। तदेवमतिपतितसकलेतरप्रमाणसम्भावनाभूमिस्सार्वज्ञ्यसत्य सङ्कल्पत्वाद्यपरिमितोदारगुणसागरतया स्वेतरसमस्तवस्तुविलक्षणः परं ब्रह्म पुरुषोत्तमो नारायण एव वेदान्तवेद्य इत्युक्त्तम् । अतः परं द्वितीयतृतीयचतुर्थेषु पादेषु यद्यपि वेदान्तवेद्यं ब्रह्मैव तथापि नानिचिद्वेदान्तवाक्यानि प्रधानक्षेत्रज्ञान्तर्भूतवस्तुविशेषस्वरूपप्रतिपादनपराण्येवेत्याशङ्कय तन्निरसनमुखेन तत्तद्वाक्योदितकल्याणगुणाकरत्वं ब्रह्मणः प्रतिपाद्यते । तत्रास्पष्टजीवादिलिङ्गकानि वाक्यानि द्वितीये पादे विचार्यन्ते, स्पष्टलिङ्गकानि तृतीये, तत्तत्प्रतिपादनच्छायानुसारीणि चतुर्थे ।। इदमाम्नायते छान्दोग्ये \"अथ खलु क्रतुमयः पुरुषो यथाक्रतुरस्मिंल्लोके पुरुषो भवति तथेतः प्रेत्य भवति स क्रतुं कुर्वीत मनोमयः प्राणशरीरो भारूपः\" इत्यादि ।। अत्र \"स क्रतुं कुर्वीत\" इति प्रतिपादितस्योपासनस्योपास्यः \"मनोमयः प्राणशरीरः\" इति निर्दिश्यत इति प्रतीयते । तत्र संशयः- किं मनोमयत्वादिगुणकः क्षेत्रज्ञः, उत परमात्मा ? इति । किं युक्त्तम् ? क्षेत्रज्ञ इति । कुतः ? मनः प्राणयोः क्षेत्रज्ञोपकरणत्वात्, परमात्मनस्तु \"अप्राणो ह्यमनाः\" इति तत्प्रतिषेधाच्च । न च \"सर्वं खल्विदं ब्रह्म\" इति पूर्वनिर्दिष्टं ब्रह्मात्रोपास्यतया सम्बद्धुं शक्यते, \"शान्त उपासीत\" इत्युपासनोपकरणशान्तिनिर्वृत्त्युपायभूतब्रह्मात्मकत्वोपदेशायोपात्तत्वात्। न च \"स क्रतुं कुवर्ीत\" इत्युपासनस्योपास्यसाकाङ्क्षत्वाद्वाक्यान्तरस्थमपि ब्रह्म सम्बध्यत इति युक्त्तं वक्त्तुम्, स्ववाक्योपात्तेन मनोमयत्वादिगुणकेन निराकाङ्क्षत्वात्; \"मनोमयः प्राणशरीरः\" इत्यनन्यार्थतया निर्दिष्टस्य विभक्त्तिविपरिणाममात्रेणोभयाकाङ्क्षानिवृत्तिसिद्धेः । एवं निश्चिते जीवत्वे \"एतद्ब्रह्म\" इत्युपसंहारस्थब्रह्मपदमपि जीव एव पूजार्थं प्रयुक्त्तमित्यध्यवसीयत इति । एवं प्राप्ते ब्रूमः- सर्वत्र प्रसिद्धोपदेशात्। मनोमयत्वादिगुणकः परमात्मा । कुतः? सर्वत्र- वेदान्तेषु परस्मिन्नेव ब्रह्मणि प्रसिद्धस्य मनोमयत्वादेरुपदेशात्। प्रसिद्धं हि मनोमयत्वादि ब्रह्मणः । यथा \"मनोमयः प्राणशरीरनेता\" \"स एषोऽन्तर्हृदय आकाशः । तस्मिन्नयं पुरुषो मनोमयः । अमृतो हिरण्यमयः\" \"हृदा मनीषा मनसाभिक्लृप्तो य एनं विदुरमृतास्ते भवन्ति\" \"न चचुक्षा गृह्यते नापि वाचा\" \"मनसा तु विशुद्धेन\" तथा \"प्राणस्य प्राणः\" \"अथ खलु प्राण एव प्रज्ञात्मेदं शरीरं परिगृह्योत्थापयति\" \"सर्वाणि ह वा इमानि भूतानि प्राण मेवाभिसंविशन्ति प्राणमभ्युज्जिहते\" इत्यादिषु । मनोमयत्वम्- विशुद्धेन मनसा ग्राह्यत्वम् । प्राणशरीरत्वम्- प्राणस्याप्याधारत्वं नियन्तृत्वञ्च । एवञ्च सति \"एष म आत्माऽन्तर्हृदय एतद्ब्रह्म\" इति ब्रह्मशब्दोऽपि मुख्य एव भवति । \"अप्राणो ह्यमानाः\" इति मन आयत्तं ज्ञानं प्राणायत्तां स्थितिञ्च ब्रह्मणो निषेधति ।। अथवा \"सर्वं खल्विदं ब्रह्म तज्जलानिति शान्त उपासीत\" इत्यत्रैवोपासनं विधीयते, सर्वात्मकं ब्रह्म शान्तः सन्नुपासीतेति । \"स क्रतुं कुर्वीत\" इति तस्यैव गुणोपादानार्थोऽनुवादः । उपादेयाश्च गुणाः मनोमयत्वादयः, अतः सर्वात्मकं ब्रह्म मनोमयत्वादिगुणकमुपासीतेति वाक्याथर्ः । तत्र सन्देहः, किमिह ब्रह्मशब्देन प्रत्यगात्मा निर्द्दिश्यते, उत परमात्मा ? इति । किं युक्त्तम् ? प्रत्यगात्मेति । कुतः? तस्यैव सर्वपदसामानाधिकरण्यनिर्द्देशोपपत्तेः । सर्वशब्दनिर्द्दिष्टं हि ब्रह्मादिस्तम्बपर्यन्तं कृत्स्नं जगत् । ब्रह्मादिभावश्च प्रत्यगात्मनोऽनाद्यविद्यामूलकर्मविशेषोपाधिको विद्यत एव; परस्य तु ब्रह्मणः सर्वज्ञस्य सर्वशक्त्तेरपहतपाप्मनो निरस्तसमस्ताविद्यादिदोषगन्धस्य समस्तहेयाकरसर्वभावो नोपपद्यते । प्रत्यगात्मन्यपि क्वचित्क्वचिद्ब्रह्मशब्दः प्रयुज्यते, अत एव परमात्मा परं ब्रह्मेति परमेश्वरस्य क्वचित्सविशेषणो निर्देशः । प्रत्यगात्मनश्च निर्मुक्त्तोपाधेर्बृहत्त्वं च विद्यते । \"स चानन्त्याय कल्पते\" इति श्रुतेः । अविदुपस्तस्यैव कर्मनिमित्तत्वाज्जगज्जन्मस्थितिलयानां तज्जलानिति हेतुनिर्देशोऽप्युपपद्यते । तदयमर्थः- अयं जीवात्मा स्वतो अपरिच्छिन्नस्वरूपत्वेन ब्रह्मभूतस्सन्ननाद्यविद्यया देवतिर्य्यङ्मनुष्यस्थावरात्मनाऽवतिष्ठत इति ।।\nअत्र प्रतिविधीयते- सर्वत्र प्रसिद्धोपदेशात्। सर्वत्र- \"सर्वं खल्विदम्\" इति निर्दिष्टे सर्वस्मिन् जगति ब्रह्मशब्देन तदात्मतया विधीयमानं परं ब्रह्मैव न प्रत्यगात्मा । कुतः? प्रसिद्धोपदेशात्- \"तज्जलान्\" इति हेतुतः \"सर्वं खल्विदं ब्रह्म\" इति प्रसिद्धवदुपदेशात् । ब्रह्मणो जातत्वाद्ब्रह्मणि लीनत्वाद्ब्रह्माधीनजीवनत्वाच्च हेतोर्ब्रह्मात्मकं सर्वं खल्विदं जगदित्युक्त्ते यस्माज्जगज्जन्मस्थितिलयाः वेदान्तेषु प्रसिद्धाः तदेवात्र ब्रह्मेति प्रतीयते । तच्च परमेव ब्रह्म; तथा हि \"यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व । तद्ब्रह्म\" इत्युपक्रम्य \"आनन्दो ब्रह्मेति व्यजानात् । आनन्दाध्द्येव खल्विमानि भूतानि जायन्ते\" इत्यादिना पूर्वानुवाकप्रतिपादितानवधिकातिशयानन्दयोगिनो विपश्चितः परस्माद्ब्रह्मण एव जगदुत्पत्तिस्थितिलया निर्द्दिश्यन्ते; तथा \"स कारणं करणाधिपाधिपो न चास्य कश्चिज्जनिता न चाधिपः\" इति करणाधिपस्य जीवस्याधिपः परं ब्रह्मैव कारणं व्यपदिश्यते, एवं सर्वत्र परस्यैव ब्रह्मणः कारणत्वं पसिद्धम्; अतः परब्रह्मणो जातत्वात्तस्मिन् प्रलीनत्वात् तेन प्राणनात् तदात्मकतया तादात्म्यमुपपन्नम्। अतस्सर्वप्रकारं सर्वशरीरं सर्वात्मभूतं परं ब्रह्म शान्तो भूत्वा उपासीतेति श्रुतिरेव परस्य ब्रह्मणः सर्वात्मकत्वमुपपाद्य तस्योपासनमुपदिशति। परं ब्रह्म हि कारणावस्थं कार्यावस्थं सूक्ष्मस्थूलचिदचिद्वस्तुशरीरतया सर्वदा सर्वात्मभूतम् । एवम्भूततादात्म्यस्य प्रतिपादने परस्य ब्रह्मणस्सकलहेयप्रत्यनीककल्याणगुणाकरत्वं न विरुध्यते, प्रकारभूतशरीरगतानां दोषाणां प्रकारिण्यात्मन्यप्रसङ्गात्, प्रत्युत निरतिशयैश्वर्यापादनेन गुणायैव भवतीति पूर्वमेवोक्त्तम्। यदुक्त्तं जीवस्य सर्वतादात्म्यमुपपद्यत इति । तदसत्; जीवानां प्रतिशरीरं भिन्नानामन्योन्यतादात्म्यासम्भवात्। मुक्त्तस्याप्यनवच्छिन्नस्वरूपस्यापि जगत्तादात्म्यं जगज्जन्मस्थितिप्रलयकारणत्वनिमित्तं न सम्भवतीति \"जगद्य्वापारवर्जम्\" इत्यत्र वक्ष्यते । जीवकर्मनिमित्तत्वाज्जगज्जन्मस्थितिलयानां स एव कारणमित्यपि न साधीयः, तत्कर्मनिमित्तत्वेऽपीश्वरस्यैव जगत्कारणत्वात्। अतः परमात्मैवात्र ब्रह्मशब्दाभिधेयः । इममेव सूत्रार्थमभियुक्त्ता बहुमन्वते । यदाह वृत्तिकारः \"सर्वं खल्विति सर्वात्मा ब्रह्मेशः\" इति ।।\nवक्ष्यमाणाश्च गुणाः परमात्मन्येवोपपद्यन्ते \"मनोमयः प्राणशरीरो भारूपस्सत्यसङ्कल्प आकाशात्मा सर्वकर्मा सर्वकामस्सर्वगन्धः सर्वरसस्सर्वमिदमभ्यात्तोऽवाक्यनादरः\" इति । मनोमयः- परिशुद्धेन मनसैकेन ग्राह्यः, विवेकविमोकादिसाधनसप्तकानुगृहीतपरमात्मोपासननिर्मलीकृतेन हि मनसा गृह्यते । अनेन हेयप्रत्यनीककल्याणैकतानतया सकलेतरविलक्षणस्वरूपतोच्यते; मलिनमनोभिर्मलिनानानामेव ग्राह्यत्वात्। प्राणशरीरः- जगति सर्वेषां प्राणानां धारकः, प्राणोयस्य शरीरम् आधेयं विधेयं शेषभूतञ्च स प्राणशरीरः । आधेयत्वविधेयत्वशेषत्वानि शरीरशब्दप्रवृत्तिनिमित्तानीत्युपपादयिष्यते । भारूपः- भास्वररूपः, अप्राकृतस्वासाधारणनिरतिशयकल्याणदिव्यरूपत्वेन निरतिशयदीप्तियुक्त्त इत्यर्थः । सत्यसङ्कल्पः- अप्रतिहतसङ्कल्पः । आकाशात्मा- आकाशवत् सूक्ष्मस्वच्छस्वरूपः, सकलेतरकारणभूतस्याकाशस्याप्यात्मभूत इति वा आकाशात्मा, स्वयं च प्रकाशते अन्यानपि प्रकाशयतीति वा आकाशात्मा । सर्वकर्मा- क्रियत इतिकर्म, सर्वं जगद्यस्य कर्म असौ सर्वकर्मा; सर्वा वा क्रिया यस्यासौ सर्वकर्मा । सर्वकामः- काम्यन्त इति कामाः, भोग्यभोगोपकरणादयः, ते परिशुद्धाः सर्वविधास्तस्य सन्तीत्यर्थः । सर्वगन्धस्सर्वरसः- \"अशब्दमस्पर्शम्\" इत्यादिना प्राकृतगन्धरसादिनिषेधादप्राकृताः स्वासाधारणा निरवद्याः निरतिशयाः कल्याणाः स्वभोग्यभूताः सर्वविधाः गन्धरसास्तस्य सन्तीत्यर्थः । सर्वमिदमभ्यात्तः- उक्त्तं रसपर्यन्तं सर्वमिदं कल्याणगुणजातं स्वीकृतवान् । \"अभ्यात्तः\" इति \"भुक्त्ता ब्राह्मणाः\" इतिवत्कर्त्तरि क्त्तः प्रतिपत्त्यव्यः । अवाकीवाकः उक्त्तिः, सोऽस्य नास्तीति अवाकी । कुत इत्याह अनादर इति । अवाप्तसमस्तकामत्वेनादत्तर्व्याभावादादररहितः । अत एव अवाकी-अजल्पाकः, परिपूर्णैश्चर्यत्वाद्ब्रह्मादिस्तम्बपर्यन्तं निखिलं जगत्तृणीकृत्य जोषमासीन इत्यर्तः । त एते विवक्षिता गुणाः परमात्मन्येवोपपद्यन्ते ।।\nतमिमं गुणसागरं पर्यालोचयतां खद्योतकल्पस्य शरीरसम्बन्धनिबन्धनापरिमितदुःखसंबन्धयोग्यस्य बद्धमुक्त्तावस्थस्य जीवस्य प्रस्तुतगुणलेशसम्बन्धगन्धोऽपि नोपपद्यत इति नास्मिन् प्रकरणे शारीरपरिग्रहशङ्का जायत इत्यर्थः ।।\n\"एतमितः प्रेत्यभिसम्भवितास्मि\" इति प्राप्यतया परं ब्रह्म व्यपदिश्यते, प्राप्तृतया च जीवः, अतः प्राप्ता जीव उपासकः, प्राप्यं परं ब्रह्मोपास्यमिति प्राप्तुरन्यदेवेदमिति विज्ञायते ।।\n\"एष म आत्माऽन्तर्हृदये\" इति शारीरः षष्ठ्या निर्दिष्टः, उपास्यस्तु प्रथमया । एवं समानप्रकरणे वाजिनाञ्च श्रुतौ शब्दविशेषश्श्रूयतेजीवपरयोः- यथा । व्रीहिर्वा यवो वा श्यामाको वा श्यामाकतण्डुलो वा एवमयमन्तरात्मन् पुरुषो हिरण्यमयो यथा ज्योतिरधूमम्\" इति । अत्र \"अन्तरात्मन्\" इति सप्तम्यन्तेन शारीरो निर्दिश्यते; \"पुरुषो हिरण्यमयः\" इति प्रथमयोपास्यः, अतः पर एवोपास्यः ।।\nइतश्च शारीरादन्यः - \"सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च\" \"यो मामेवमसम्मूढो जानाति पुरुषोत्तमम्\" \"ईश्वरस्सर्वभूतानां हृद्देशेऽर्जुन तिष्ठति । भ्रामयन् सर्वभूतानि यन्त्रारूढानि मायया । तमेव शरणं गच्छ\" इति च शारीरकमुपासकं परमात्मानं चोपास्यं स्मृतिर्दर्शयति ।।\nअल्पायतनत्वमर्भकौकस्त्वम्; तद्व्यपदेशः- अल्पत्वव्यपदेशः । \"एष म आत्माऽन्तर्हृदये\" इत्यणीयसि हृदयायतने स्थितत्वात् \"अणीयान् व्रीहेर्वा यवाद्वा\" इत्यादिनाऽणीयस्त्वस्य स्वरूपेण व्यपदेशाच्च नायं परमात्मा, अपि तु जीव एव; \"सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः\" इत्यादिभिः परमात्मनोऽपरिच्छिन्नत्वावगमात्, जीवस्य चाराग्रमात्रत्वव्यपदेशादिति चेत्। नैतदेवम्; परमात्मैव ह्यणीयानित्येवं निचाय्यत्वेन व्यपदिश्यते; एवं निचाय्यत्वेन एवं द्रष्टव्यत्वेन, एवमुपास्यत्वेनेति यावत्। न पुनरणीयस्त्वमेवास्य स्वरूपमिति; व्योमवच्चायं व्यपदिश्यते, स्वाभाविकं महत्त्वं चात्रैव व्यपदिश्यते \"ज्यायान् पृथिव्या ज्यायानन्तरिक्षाज्ज्यायान् दिवो ज्यायानेभ्यो लोकेभ्यः\" इति । अत उपासनार्थमोल्पत्व व्यपदेशः । तथा हि \"सर्वं खल्विदं ब्रह्म तज्जलानिति शान्त उपासीत\" इति सर्वोत्पत्तिप्रलयकारणत्वेन सर्वस्यात्मतयाऽनुप्रवेशकृतजीवयितृत्वेन च सर्वात्मकं ब्रह्मोपासीतेत्युपासनं बिधाय \"अथ खलु क्रतुमयः पुरुषो यथाक्रतुरस्मिंल्लोके पुरुषो भवति तथेतः प्रेत्य भवति\" इति यथोपासनं प्राप्यसिद्धिमभिधाय \"स क्रतुं कुर्वीत\" इति गुणविधानार्थमुपासनमनूद्य \"मनोमयः प्राणशरीरो भासरूपस्सत्यसङ्कल्प आकाशात्मा सर्वकर्मा सर्वकामस्सर्वगन्धस्सर्वरसस्सर्वमिदमभ्यात्तोऽवाक्यनादरः\" इति जगदैश्वर्यविशिष्टस्य स्वरूपगुणांश्चोपादेयान् प्रतिपाद्य \"एष म आत्माऽन्तर्हृदयेऽणीयान् व्रीहेवरायवाद्वा सर्षपाद्वा श्यामाकाद्वा श्यामाकतण्डुलाद्वा\" इत्युपासकस्य हृदयेऽणीयस्त्वेन तदात्मतयोपास्यस्य परमपुरुषस्योपासनार्थमवस्थानमुक्तवा \"एष म आत्माऽन्तर्हृदये ज्यायान् पृथिव्या ज्यायानन्तरिक्षाज्ज्यायान् दिवो ज्यायानेभ्यो लोकेभ्यः सर्वकर्मा सर्वकामस्सर्वगन्धस्सर्वरसस्सर्वमिदमभ्यात्तोऽवाक्यनादरः\" इत्यन्तर्हृदयेऽवस्थितस्योपास्यमानस्य प्राप्याकारं निर्दिश्य \"एष म आत्माऽन्तर्हृदय एतद्ब्रह्म\" इत्येवम्भूतं परं ब्रह्म परमकारुण्येनास्मदुच्चिचीवयिषयाऽस्मद्धृदये सन्निहितमितीदमनुसन्धानं विधाय \"एतमितः प्रेत्याभिसम्भविताऽस्मि\" इति यथोपासनं प्राप्तिनिश्यानुसन्धानं च विधाय \"इति यस्य स्यादद्धा न विचिकित्साऽस्ति\" इत्येवंविधप्राप्यप्राप्तिनिश्चयोपेतस्योपासकस्य प्राप्तौ न संशयोऽस्तीत्युपसंहृतम् । अत उपासनार्थमर्भकौकस्त्वमणीयस्त्वञ्च ।।\nजीवस्येव परस्यापि ब्रह्मणः शरीरार्न्वर्त्तित्वमभ्युपगतञ्चेत् तद्वदेव शरीरसम्बन्धप्रयुक्त्तसुखदुःखोपभोगप्राप्तिरिति चेत्। तन्न हेतुवैशेष्यात्। न हि शरीरान्तर्वर्त्तित्वमेव सुखदुःखोपभोगहेतुः, अपि तु पुण्यपापरूपकर्मपरवशत्वम्; तत्त्वपहतपाप्मनः परमात्मनो न सम्भवति । तथा च श्रुतिः \"तयोरन्यः पिप्पलं स्वाद्वत्त्यनश्नन्नन्यो अभिचाकशीति\" इति ।। यदि परमात्मा न भोक्त्ता, एवं तर्हि सर्वत्र भोक्त्तृतया प्रतीयमानो जीव एव स्यादित्याशङ्क्याह –"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.2.1 सर्वत्रप्रसिद्ध्याधिकरणम्\nछान्दोग्ये श्रूयते \"सर्वं खल्विदं ब्रह्म तज्जलानिति शान्त उपासीत। अथ खलु क्रतुमयोऽयं पुरुषः यथाक्रतुरस्मिन् लोके पुरुषो भवति, तथेतः प्रेत्य भवति। स क्रतुं कुर्वीत मनोमयः प्राणशरीरः\" इति। अत्र \"सर्वं खल्विदं ब्रह्म\" इति सर्वात्मकत्वेन निर्दिष्टं ब्रह्म किं प्रत्यगात्मा, उत परमात्मेति संशयः॥ प्रत्यगात्मेति पूर्वः पक्षः। सर्वत्र तादात्म्योपदेशो हि तस्यैवोपपद्यते। परस्य तु ब्रह्मणः सकलहेयप्रत्यनीककल्याणैकतानस्य समस्तहेयाकरसर्वतादात्म्यं विरोधादेव न संभवति। प्रत्यगात्मनो हि कर्मनिमित्तो ब्रह्मादिस्तम्बपर्यन्तसर्वभाव उपपद्यते। सृष्ट्यादिहेतुत्वञ्च तत्तत्कर्मनिमित्तत्वेन सृष्ट्यादेरुपपद्यते। ब्रह्मशब्दोऽपि बृहत्त्वगुणयोगेन, \"तस्मादेतद्ब्रह्म नामरूपमन्नं च जायते\" इतिवत् तत्रैव वर्तते॥ राद्धान्तस्तु - \"तज्जलान्\" इति \"सर्वं खल्विदं ब्रह्म\" इति तज्जन्मस्थितिलयहेतुकं तदात्मकत्वं प्रसिद्धवन्निर्दिश्यमानं परस्यैव ब्रह्मण उपपद्यते। परस्माद् ब्रह्मण एव हि जगज्जन्मस्थितिलयाः प्रसिद्धाः - \"सोऽकामयत बहु स्यां प्रजायेयेति\"। \"इद सर्वमसृजत\" इत्यादिषु। तथा सर्वात्मकत्वं च जन्मादिहेतुकं परस्यैव ब्रह्मणः प्रसिद्धं - \"सन्मूलाः सोम्येमाः सर्वाः प्रजाः सदायतनाः सत्प्रतिष्ठाः; ऐतदात्म्यमिदं सर्वम्\" इति। हेयप्रत्यनीककल्याणैकतानात्मनश्च परस्य हेयाकरसर्वभूतात्मत्वमविरुद्धम्। यः पृथिव्यां तिष्ठन् .... यस्य पृथिवी शरीरम्। य आत्मनि तिष्ठन् यस्यात्मा शरीरं, .. स त आत्माऽन्तर्याम्यमृतः\" इत्यादिना शरीरात्मभावेन सर्वात्मत्वोपपादनात्; शरीरात्मनोश्च स्वभावव्यवस्थानात्। सर्वं ब्रह्मेति सामानाधिकरण्यनिर्देशश्च सर्वशब्दस्य सर्वशरीरके ब्रह्मण्येव प्रवृत्तेरुपपद्यते। शरीरवाची हि शब्दः शरीरिण्यात्मन्येव पर्यवस्यति; देवमनुष्यादिशब्दवत्॥ सूत्रार्थस्तु - सर्वत्र - \"सर्वं खल्विदं ब्रह्म\" इति निर्दिष्टे वस्तुनि सर्वशब्दवाच्ये सामानाधिकरण्येन तदात्मतया निर्दिष्टं परं ब्रह्मैव। कुतः?। प्रसिद्धोपदेशात् \"तज्जलानिति सर्वमिदं ब्रह्म खलु\" इति प्रसिद्धवत् तस्योपदेशात्; सर्वात्मकत्वोपदेशाच्च। तदेव हि जगज्जन्मस्थितिलयहेतुत्वेन वेदान्तेषु प्रसिद्धम्॥\nमनोमयत्वादिकाः सत्यसंकल्पत्वमिश्रा विवक्षिताः गुणाः परस्मिन्नेवोपपद्यन्ते॥\nएतेषां गुणानामनन्तदुःखमिश्रपरिमितसुखलवभागिन्यज्ञे कर्मपरवशे शारीरे प्रत्यगात्मन्यनुपपतेश्चायं न शारीरः। अपि तु परमेव ब्रह्म॥\n\"एतमितः प्रेत्याभिसंभवितास्मि\" इति प्राप्यतयोपास्यो निर्दिश्यते, प्राप्तृतया च जीवः। ततश्च जीवादन्यदेवेदं परं ब्रह्म॥\n\"एष म आत्माऽन्तर्हृदये\" इति शारीरः षष्ठ्या निर्दिष्टः, उपास्यः प्रथमया। अतश्च जीवादन्यः॥\n\"सर्वस्य चाहं हृदि संनिविष्टो मत्तः स्मृतिर्ज्ञानमपोहनं च\" इति स्मृतेश्च। अतश्च जीवादन्य उपास्यः परमात्मा॥\n\"एष म आत्माऽन्तहृर्दये\" इत्यल्पस्थानत्वात्, \"अणीयान्व्रीहेर्वा यवाद्वा\" इत्यल्पत्वव्यपदेशाच्च न परं ब्रह्मेति चेन्न - निचाय्यत्वादेवम्। एवमुपास्यत्वाद्धेतोरल्पायतनत्वव्यपदेशः। न स्वरूपाल्पत्वेन। \"ज्यायान्पृथिव्याः\" इत्यादिना सर्वस्माज्ज्यायस्त्वोपदेशात्। ज्यायसोऽप्यस्य हृदयायतनावच्छेदेनाल्पत्वानुसंधानमुपपद्यते। व्योमवत् - यथा महतोऽपि व्योम्नः सूचिपथादिष्वल्पत्वानुसंधानम्। चशब्दोऽवधारणे। तद्वदेवेत्यर्थः। स्वाभाविकं चास्य महत्त्वमत्राभिधीयत इत्यर्थः। \"ज्यायान्पृथिव्या ज्यायानन्तरिक्षाज्ज्यायान् दिवो ज्यायानेभ्यो लोकेभ्यः\" इति ह्यनन्तरमेव व्यपदिश्यते॥\nयद्युपासकशरीरे हृदयेऽयमपि वर्तते; ततस्तद्वदेवास्यापि शरीरप्रयुक्तसुखदुःखसंभोगप्राप्तिरिति चेन्न। हेतुवैशेष्यात्। न हि शरीरान्तर्वर्तित्वमात्रमेव सुखदुःखोपभोगहेतुः। अपि तु कर्मपरवशत्वम्। तत्तु अपहतपाप्मनः परमात्मनो न संभवति॥ इति सर्वत्रप्रसिद्ध्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.2.1 सर्वत्रप्रसिद्ध्याधिकरणम्\n॥ अथ श्रीभगवद्रामानुजविरचिते श्रीवेदान्तसारे प्रथमाध्यायस्य द्वितीयः पादः ॥1.2॥ सर्वत्र प्रसिद्ध्यधिकरणम् ॥ 1 ॥ सर्वत्र प्रसिद्धोपदेशात् ॥ 1 ॥ 'सर्वं खल्विदम्' (छा.उ. 3.14.1) इति निर्दिष्टेन सामानाधिकरण्येन निर्दिष्टं ब्रह्म परमात्मा । कुतः? प्रसिद्धोपदेशात् - 'तज्जलान्' (छा.उ. 3.14.1) इति हेतुतः सर्वात्मकत्वोपदेशादित्यर्थः । प्रसिद्धं हि हेतुतया व्यपदिश्यते । सकलोपनिषत्सु ब्रह्मैव हि जगज्जन्मलयजीवनहेतुतया प्रसिद्धम् 'यतो वा इमानि' (तै.आ. 5.15.1) इत्यादिषु ॥ 1 ॥\nमनोमयत्वसत्यसङ्कल्पत्वादयो विवक्षितगुणाः ब्रह्मण्येवोपपद्यन्ते ॥ 2 ॥\nदुःखमिश्रपरिमितसुखलवभागिनि शारीरे त्वेषां गुणानामनुपपत्तेर्न शारीरोऽयम् ॥ 3 ॥\n'एतमितः प्रेत्याभिसंभवितास्मि' (छा.उ. 3.14.4) इति अभिसंभाव्याभिसंभवितृत्वेन प्रस्तुतब्रह्मजीवयोर्व्यपदेशात् अभिसंभाव्यं ब्रह्म जीवादर्थान्तरम् ॥ 4 ॥\n'एष म आत्मान्तर्हृदये' (छा.उ. 3.14.3) इति षष्ठ्या प्रथमया च जीवो ब्रह्म च व्यपदिश्यते । ततश्चार्थान्तरम् ॥ 5 ॥\nअत्रापि प्रथमया निर्दिष्टः पुरुषोत्तम इति निश्चीयते । 'सर्वस्य चाहं हृदि सन्निविष्टः' (भ.गी. 15.15) इति हि स्मृतिः ॥ 6 ॥\n'एष म आत्मान्तर्हृदये अणीयान् व्रीहेः' (छा.उ. 3.14.3) इत्यादिनाऽल्पायतनत्वात्, स्वरूपाल्पत्वस्य व्यपदेशाच्च, नायं पर इति चेन्न । उपास्यत्वाद्धेतोः तथाव्यपदेशः न तु स्वरूपाल्पत्वेन । व्योमवत्, स्वरूपमहत्वं चात्रैव व्यपदिश्यते 'ज्यायान् पृथिव्याः ज्यायानन्तरिक्षात्' (छा.उ. 3.14.3) इत्यादिना ॥ 7 ॥\nपरोऽप्यन्तश्शरीरे वसति चेत्, जीववत् सुखदुःखोपभोगप्राप्तिस्स्यादिति चेन्न, हेतुवैशेष्यात् । परस्य हि छन्दतो जीवरक्षायै शरीरान्तर्वासः ॥ 8 ॥"
                            }
                        ]
                    },
                    {
                        "verse_number": 13,
                        "original_text": "Adhikarana 1.2.2 अत्त्रधिकरणम्\nअत्ता चराचरग्रहणात् ॥1.2.9॥\nप्रकरणाच्च ॥1.2.10॥\nगुहां प्रविष्टावात्मानौ हि तद्दर्शनात् ॥1.2.11॥\nविशेषणाच्च  ॥1.2.12॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.2.2 अत्त्रधिकरणम्\nकठवल्लीष्वाम्नायते \"यस्य ब्रह्म च क्षत्रं चोभे भवत ओदनः । मृत्युर्पस्योपसेचनं क हत्था वेद यत्र सः\" इति ।अत्रौदनोपसेचनसूचितोऽत्ता किं जीव एव, उत परमात्मा ? इति सन्दिह्यते । किं युक्त्तम् ? जीव इति । कुतः? भोक्त्तृत्वस्य कर्मनिमित्तत्वात् जीवस्यैव तत्सम्भवात्। अत्रोच्यते- अत्ता चराचरग्रहणात्। अत्ता परमात्मैव । कुतः ? चराचरग्रहणात्- चराचरस्य कृत्स्नस्य अत्तृत्वं हि तस्यैव सम्भवति । न चेदं कर्मनिमित्तं भोक्त्तृत्वम्, अपि तु जगज्जन्मस्थितिलयहेतुभूतस्य परस्य ब्रह्मणो विष्णोस्संहर्तृत्वम् \"सोऽध्वनः पारमाप्नोति तद्विष्णोः परमं पदम्\" इत्यत्रैव दर्शनात्, तथा च \"मृत्युर्यस्योपसचनम्\" इति वचनात् \"ब्रह्म च क्षत्रञ्च\" इति कृत्स्नं चराचरं जगदिहादनीयौदनत्वेन गृह्यते । उपसेचनं हि नाम स्वयमद्यमानं सदन्यस्यादनहेतुः, अत उपसेचनत्वेन मृत्योरप्यद्यमानत्वात्तदुपसिच्यमानस्य कृत्स्नस्य ब्रह्मक्षत्रपूर्वकस्य जगतश्चराचरस्यादनमत्र विवक्षितमिति गम्यते । ईदृशं चादनमुपसंहार एव; तस्मादीदृशं जगदुपसंहारित्वरूपं भोक्त्तृत्वं परमात्मन षव ।।\nप्रकरणञ्चेदं परस्यैव ब्रह्मणः \"महान्तं विभुमात्मानं मत्वा धीरो न शोचति \" \"नायमात्मा प्रवचनेन लभ्यो न मेधया न बहुना श्रुतेन । यमेवैष वृणुते तेन लभ्यस्तस्यैष आत्मा विवृणुते तनूं स्वाम्\" इति हि प्रकृतम् । \"क इत्था वेद यत्र सः\" इत्यपि हि तत्प्रसादादृते तस्य दुरवबोधत्वमेव पूर्वप्रस्तुतं प्रत्यभिज्ञायते ।।\nअथ स्यात्- नायं ब्रह्मक्षेत्रौदनसूचितः पुरुषोऽपहतपाप्मा परमात्मा; अनन्तरं \"ऋतं पिबन्तौ सुकृतस्य लोके गुहां प्रविष्टौ परमे परार्ध्ये । छायातपौ ब्रह्मविदो वदन्ति पञ्चाग्नयो ये च त्रिणाचिकेताः\" इति कर्मफलभोक्त्तुरेव सद्वितीयस्याभिधानात् । द्वितीयश्च प्राणो बुद्धिर्वा स्यात् । ऋतपानं हि कर्मफल भोग एव; स च परमात्मनो न सम्भवति; बुद्धिप्राणयोस्तु भोक्त्तुर्जीवस्योपकरणभूतयोर्यथाकथञ्चित्पानेऽन्वयस्सम्भवतीति तयोरन्यतरेण सद्वितीयो जीव एव प्रतिपाद्यते । तदेकप्रकरणत्वात्पूर्वप्रस्तुतोऽत्तापि स एव भवितुमर्हतीति । तत्रोच्यते- न प्राणजीवौ बुद्धिजीवौ वा गुहां प्रविष्टौ ऋतं पिबन्तावित्युच्यते, अपि तु जीवपरमात्मानौ हि तथा व्यपदिश्येते । कुतः? तद्दर्शनात् । अस्मिन् प्रकरणे जीवपरयोरेव गुहाप्रवेशव्यपदेशो दृश्यते । परमात्मनस्ता- वत् \"तं दुर्दशर्ं गूढमनुप्रविष्टं गुहाहितं गह्वरेष्टं पुराणम् । अध्यात्मयोगाधिगमेन देवं मत्वा धीरो हर्षशोकौ जहाति\" इति । जीवस्यापि \"या प्राणेन सम्भवत्यदितिर्देवतामयी । गुहां प्रविश्य तिष्ठन्ती या भूतेभिर्व्यजायत\" इति । कर्मफलान्यत्तत्यिदितिर्ज्जीव उच्यते । प्राणेन सम्भवतिप्राणेन सह वर्त्तते । देवतामयीइन्द्रियाधीनभोगा । गुहां प्रविश्य तिष्ठन्तीहृदयपुण्डरीकोदरवर्त्तिनी । भूतेभिर्व्यजायतपृथिव्यादिभिर्भूतैस्सहिता देवादिरूपेण विविधा जायते । एवञ्च सति \"ऋतं पिबन्तौ\" इति व्यपदेशः छत्रिणो गच्छन्तीतिवत्प्रतिपत्तव्यः । यद्वा- प्रयोज्यप्रयोजकरूपेण पाने कर्तृत्वं जीवपरयोरुपपद्यते ।।\nअस्मिन् प्रकरणे जीवपरमात्मानावेवोपास्यत्वोपासकत्वप्राप्यत्वप्राप्तृत्वविशिष्टौ सर्वत्र प्रतिपाद्येते । \"ब्रह्मजज्ञं देवमीड्यं विदित्वा निचाय्येमां शान्तिमत्यन्तमेति\" इति । ब्रह्मजज्ञो जीवः, ब्रह्मणो जातत्वात् ज्ञत्वाच्च; तं देवमीड्यं विदित्वा- जीवात्मानमुपासकं ब्रह्मात्मकत्वेनावगम्येत्यर्थः । तथा \"यस्सेतुरीजानानामक्षरं ब्रह्म यत्परम् । अभयं तितीर्षतां पारं नाचिकेतं शकेमहि\" इत्युपास्यः परमात्मोच्यते । नाचिकेतम्- नाचिकेतस्य कर्मणः प्राप्यमित्यर्थः । \"आत्मानं रथिनं विद्धि शरीरं रथमेव च\" इत्यादिना उपासको जीव उच्यते । तथा \"विज्ञानसारथिर्यस्तु मनःप्रग्रहवान्नरः । सोऽध्वनः पारमाप्नोति तद्विष्णोः परमं पदम्\" इति प्राप्यप्राप्तारावभिधीयेते जीवपरमात्मानौ । इहापि छायातपावित्यज्ञत्वसर्वज्ञत्वाभ्यां विशिष्य व्यपदिश्येते ।।\nअथ स्यात् \"येयं प्रेते विचिकित्सा मनुष्येऽस्तीत्येके नायमस्तीति चैके\" इति जीवस्वरूपयाथात्म्यप्रश्नोपक्रमात्सर्वमिदं प्रकरणं जीवपरमिति प्रतीयत इति । नैतदेवम्, न हि जीवस्य देहातिरिक्त्तस्यास्तित्वनास्तित्वशङ्कायाऽयं प्रश्नः, तथा सति पूर्ववरद्वयवरणानुपपत्तेः । तथा हि; पितुः सर्ववेदसदक्षिणक्रतुसमाप्तिवेलायां दीयमानदक्षिणावैगुण्येन क्रतुवैगुण्यं मन्यमानेन कुमारेण नचिकेतसा आस्तिकाग्रेसरेण स्वात्मदानेनापि पितुः क्रतुसाद्गुण्यमिच्छता \"कस्मै मां दास्यसि\" इत्यसकृत् पितरं पृष्टवता स्वनिबर्न्धरुष्टिपितृवचनात् मृत्युसदनं प्रविष्टेन स्वसदनात्प्रोषुषि यमे तददर्शनात्तत्र तिस्रो रात्रीरुपोषुषा स्वोपवासभीततत्प्रतिविधानप्रवृत्तमृत्युप्रत्ते वरत्रये आस्तिक्यातिरेकात्प्रथमेन वरेण स्वात्मानं प्रति पितुः प्रसादो वृतः, एतञ्च सर्वं देहातिरिक्त्तमात्मानमजानतो नोपपद्यते । द्वितीयेन च वरेणोत्तीर्णदेहात्मानुभाव्यफलसाधनभूताग्निविद्या वृत्ता, तदपि देहातिरिक्त्तात्मानभिज्ञस्य न सम्भवति । अतस्तृतीयेन वरेण यदिदं व्रियते \"येयं प्रेते विचिकित्सा मनुष्ये अस्तीत्येके नायमस्तीति चैके । एतद्विद्यामनुशिष्टस्त्वयाहं वराणामेष वरस्तृतीयः\" इति; अत्र परमपुरुषार्थरूपब्रह्मप्राप्तिलक्षणमोक्षयाथात्म्यविज्ञानाय तदुपायभूतपरमात्मोपासनपरात्मतत्त्वजिज्ञासयाऽयं प्रश्नः क्रियते । एवञ्च \"येयं प्रेते\" इति न शरीरवियोगमात्राभिप्रायम्, अपि तु सर्वबन्धविनिर्मोक्षःभिप्रायम् । यथा \"न प्रेत्य सञ्ज्ञाऽस्ति\" इति । अयमर्थः- मोक्षाधिकृते मनुष्ये प्रेतेसर्वबन्धविनिर्मुक्त्ते तत्स्वरूपविषया वादिविप्रतिपत्ति निमित्तास्तिनास्त्यात्मिका येयं विचिकित्सा तदपनोदनाय तत्स्वरूपयाथात्म्यं त्वयाऽनुशिष्टोऽहं विद्यां जानीयामिति । तथा हि बहुधा विप्रतिपद्यन्ते केचिद्वित्तिमात्रस्यात्मनः स्वरूपोच्छित्तिलक्षणं मोक्षमाचक्षते । अन्ये वित्तिमात्रस्यैव सतो अविद्यास्तमयम् । अपरे पाषाणकल्पस्यात्मनो ज्ञानाद्यशेषवैशेषिकगुणोच्छेदलक्षणं कैवल्यरूपम् । अपरे तु अपहतपाप्मानं परमात्मानमभ्युपगच्छन्तः तस्यैवोपाधिसंसर्गनिमित्तजीवभावस्योपाध्यपगमेन तद्भावलक्षणं मोक्षमातिष्ठन्ते । त्रय्यन्तनिष्णातास्तु निखिलजगदेककारणस्याशेषहेयप्रत्यनीकानन्तज्ञानानन्दैकस्वरुपस्य स्वाभाविकानवधिकातिशयासङ्खयेयकल्याणगुणाकरस्य सकलेतरविलक्षणस्य सर्वात्मभूतस्य परस्य ब्रह्मणः शरीरतया प्रकारभूतस्यानुकूलापरिच्छिन्नज्ञानस्वरूपस्य परमात्मानुभवैकरसस्य जीवस्यानादिकमर्रूपाविद्यातिरोहितस्वरूपस्याविद्योच्छेदपूर्वकस्वाभाविकपरमात्मानुभवमेव मोक्षमाचक्षते । तत्र मोक्षस्वरूपं तत्साधनं च त्वत्प्रसादाद्विद्यामिति नचिकेतसा पृष्टो मृत्युः तस्यार्थस्य दुरवबोधत्वप्रदर्शनेन विविधभोगवितरणप्रलोभनेन चैनं परीक्ष्य योग्यतामभिज्ञाय परावरात्मतत्त्वविज्ञानं परमात्मोपासनं तत्पदप्राप्तिलक्षणं मोक्षञ्च \"तं दुर्दर्शं गूढमनुप्रविष्टम्\" इत्यारभ्य \"सोऽध्वनः पारमाप्नोति तद्विष्णोः परमं पदम्\" इत्यन्तेन उपदिश्य तदपेक्षितांश्च विशेषानुपदिदेशेति सर्वं समञ्जसम् । अतः परमात्मैवात्तेति सिद्धम् ।\n।। इति अत्रधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.2.2 अत्त्रधिकरणम्\nकठवल्लीष्वाम्नायते \"यस्य ब्रह्म च क्षत्रं चोभे भवत ओदनः। मृत्युर्यस्योपसेचनं क इत्था वेद यत्र सः॥\" इति। अत्रौदनोपसेचनसूचितोऽत्ता किं जीवः, उत परमात्मेति संशयः॥ जीव इति पूर्वः पक्षः। कुतः? भोक्तृत्त्वस्य कर्मनिमित्तत्त्वात् जीवस्यैव तत्संभवात्॥ राद्धान्तस्तु - सर्वोपसंहारे मृत्यूपसेचनमदनीयं चराचरात्मकं कृत्स्नं जगदिति तस्यैतस्यात्ता परमात्मैव। न चेदं कर्मनिमित्तं भोक्तृत्त्वम्। अपितु जगत्सृष्टिस्थितिलयलीलस्य परमात्मनो जगदुपसंहारित्वरूपं भोक्तृत्वम्॥ सूत्रार्थः - ब्रह्मक्षत्रौदनस्यात्ता परमात्मा। ब्रह्मक्षत्रशब्देन चराचरस्य कृत्स्नस्य जगतो ग्रहणात्। मृत्यूपसेचनो ह्योदनो न ब्रह्मक्षत्रमात्रम्। अपि तु तदुपलक्षितं चराचरात्मकं कृत्स्नं जगदेव॥\n\"महान्तं विभुमात्मानं मत्वा धीरो न शोचति\", \"नायमात्मा प्रवचनेन लभ्यो न मेधया\" इति परस्यैव हीदं प्रकरणम्। अतश्चायं परमात्मा।\nनन्वनन्तरं \"ऋतं पिबन्तौ सुकृतस्य लोके गुहां प्रविष्टौ परमे परार्ध्ये\" इति द्वयोः कर्मफलादनश्रवणात्, परमात्मनश्च कर्मफलादनानन्वयात्, अन्तःकरणद्वितीयो जीवः तत्रात्तेति प्रतीयते, अतोऽत्रापि स एव जीवोऽत्ता भवितुमर्हतीत्याशङ्क्याह - गुहां प्रविष्टावात्मानौ हि तद्दर्शनात्। (1-2-11) गुहां प्रविष्टौ जीवात्मपरमात्मानौ। जीवद्वितीयः परमात्मैव तत्र प्रतीयत इत्यर्थः। स्वयमनश्नतोऽपि परमात्मनः, प्रयोजकतया पानेऽन्वन्यो विद्यते। जीवद्वितीयः परमात्मेति कथमवगम्यते। तद्दर्शनात्। तयोरेव ह्यस्मिन्प्रकरणे गुहाप्रवेशव्यपदेशो दृश्यते \"तं दुर्दर्शं गूढमनुप्रविष्टं गुहाहितं गह्वरेष्ठं पुराणम्। अध्यात्मयोगाधिगमेन देवं मत्वा धीरो हर्षशोकौ जहाति\" इति परमात्मनः, \"या प्राणेन संभवत्यदितिर्देवतामयी। गुहां प्रविश्य तिष्ठन्ती या भूतेभिर्व्यजायत\" इति जीवस्य। कर्मफलानि अत्तीत्यदितिः जीवः॥\nअस्मिन्प्रकरणे ह्युपक्रमप्रभृत्योपसंहाराज्जीवपरमात्मानावेवोपास्यत्वोपासकत्वप्राप्यत्वप्राप्तृत्वादिभिर्विशेष्येते, \"महान्तं विभुमात्मानं मत्वा धीरो न शोचति\"। \"विज्ञानसारथिर्यस्तु मनःप्रग्रहवान्नरः, सोऽध्वनः पारमाप्नोति तद्विष्णोः परमं पदम्\" इत्यादिषु। अतश्चात्ता परमात्मा॥ इति अत्त्रधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.2.2 अत्त्रधिकरणम्\n'यस्य ब्रह्म च क्षत्रञ्चोभे भवत ओदनः । मृत्युर्यस्योपसेचनं क इत्था वेद यत्र सः ॥' (कठ.उ. 2.25) इत्यत्र ओदनोपसेचनसूचितोऽत्ता परमपुरुषः, ब्रह्मक्षत्रोपलक्षितस्य चराचरस्य कृत्स्नस्य मृत्यूपसेचनत्वेन अदनीयतया ग्रहणात् ॥ 9 ॥\n'महान्तं विभुमात्मानं मत्वा धीरो न शोचति ॥ नायमात्मा प्रवचनेन लभ्यः' (कठ.उ. 2.22-23) इत्यादिना परस्यैव प्रकृतत्वात् स एवायम् ॥ 10 ॥\nअनन्तरम् 'ऋतं पिबन्तौ सुकृतस्य लोके गुहां प्रविष्टौ परमे परार्ध्ये' (कठ.उ. 1.3.1) इत्यादिना जीवपरमात्मानावेव प्रयोज्यप्रयोजकभावेन कर्मफलाशनेऽन्वयादुपदिष्टौ, तयोरेवास्मिन् प्रकरणे गुहाप्रवेशदर्शनात् । 'तं दुर्दर्शं गूढमनुप्रविष्टं गुहाहितम्' (कठ.उ. 1.2.12) इति परस्य, 'या प्राणेन संभवत्यदितिर्देवतामयी । गुहां प्रविश्य तिष्ठन्ती' (कठ.उ. 2.4.7) इति जीवस्य । कर्मफलादनाददितिर्जीवः ॥ 11 ॥\nजीवपरावेव हि सर्वत्रास्मिन्प्रकरणे विशेष्येते, 'न जायते म्रियते वा विपश्चित्' (क.उ. 1.2.18) इत्यादौ जीवः 'अणोरणीयान् महतो महीयान्' (क.उ. 1.2.20) 'महान्तं विभुमात्मानम् ... नायमात्मा प्रवचनेन', (क.उ. 1.2.22) 'विज्ञानसारथिर्यस्तु मनः प्रग्रहवान्नरः । सोऽध्वनः पारमाप्नोति तद्विष्णोः परमं पदम् ॥' (क.उ. 1.3.9) इत्यादिषु परः, 'त्रिपादस्यामृतं दिवि' (तै.आ. 3.12.2), 'अथ यदतः परो दिवो ज्योतिर्दीप्यते विश्वतः पृष्ठेषु सर्वतः पृष्ठेषु अनुत्तमेषु उत्तमेषु लोकेषु' (छा.उ. 3.13.7) इति, विश्वतः - प्राकृतात् स्थानात् । परं विष्णोः - परस्थानमेव हि संसाराध्वनः पारभूतं मुमुक्षुभिः प्राप्यम् । 'परमं पदं सदा पश्यन्ति सूरयः' (ऋ.सं. 1.22.20), 'तदक्षरे परमे व्योमन्' (तै.आ. 6.1.1), 'क्षयन्तमस्य रजसः पराके' (ऋ.सं. 7.100.5), 'विश्वं पुराणं तमसः परस्तात्' (तै.आ. 6.1.1), 'ते ह नाकं महिमानस्सचन्ते । यत्र पूर्वे साध्यास्सन्ति देवाः' (तै.आ. 3.12.7) इत्यादि सकलोपनिषत्प्रसिद्धम् ॥ 12 ॥"
                            }
                        ]
                    },
                    {
                        "verse_number": 14,
                        "original_text": "Adhikarana 1.2.3 अन्तरधिकरणम्\nअन्तर उपपत्तेः ॥1.2.13॥\nस्थानादिव्यपदेशाच्च ॥1.2.14॥\nसुखविशिष्टाभिधानादेव च ॥1.2.15॥\nअत एव च स ब्रह्म ॥1.2.16॥\nश्रुतोपनिषत्कगत्यभिधानाच्च  ॥1.2.17॥\nअनवस्थितेरसम्भवाच्च नेतरः ॥1.2.18॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.2.3 अन्तरधिकरणम्\nइदमामनन्तिच्छन्दोगाः \"य एषोऽक्षिणि पुरुषो दृश्यते । एष आत्मेति होवाच एतदमृतमेतदभयमेतद्ब्रह्म\" इति । तत्र सन्देहः- किमयमक्ष्याधारतया निर्दिश्यमानः पुरुषः प्रतिबिम्बात्मा, उत चक्षुरिन्द्रियाधिष्ठातादेवताविशेषः, उत जीवात्मा, अथ परमात्मा ? इति । किं युक्त्तम् ? प्रतिबिम्बात्मेति । कुतः? प्रसिद्धवन्निर्देशात्; \"दृश्यते\" इत्यपरोक्षाभिधानाच्च । जीवात्मा वा, तस्यापि हि चक्षुषि विशेषेण सन्निधानात्प्रसिद्धिरुपपद्यते ? उन्मीलितं हि चक्षुरुद्वीक्ष्य जीवात्मनश्शरीरे स्थितिगती निश्चिन्वन्ति । \"रश्मिभिरेषोऽस्मिन् प्रतिष्ठितः\" इति श्रुतिप्रसिद्धया चक्षुः प्रतिष्ठो देवताविशेषो वा;एष्वेव प्रसिद्धवन्निर्देशोपपत्तेरेषामन्यतमः इति प्राप्ते प्रचक्ष्महे अन्तर उपपत्तेः । अक्ष्यन्तरः परमात्मा । कुतः ? \"एष आत्मेति होवाचैतदमृतमेतदभयमेद्ब्रह्म एतं संयद्वाम इत्याचक्षते । एतं हि सर्वाणि वामान्यभिसंयन्ति एष उ एव वामनिः । एष हि सर्वाणि वामानि नयति । एष उ एव भामनिः । एष हि सर्वेषु लोकेषु भाति\" इत्येषां गुणानां परमात्मन्येवोपपत्तेः ।।\nचक्षुषि स्थितिनियमादयः परमात्मन एव \"यश्चक्षुषि तिष्ठन्\" इत्येवमादौ व्यपदिश्यन्ते । अतश्च \"य एषोऽक्षिणि पुरुषः\" इति स एव प्रतीयते; अतः प्रसिद्धवन्निर्देशश्च परमात्मन्युपपद्यते । तत एव \"दृश्यते\" इति साक्षात्कारव्यपदेशोऽपि योगिभिर्दृश्यमानत्वादुपपद्यते ।।\n इतश्चाक्ष्याधारः पुरुषोत्तमः \"कं ब्रह्म खं ब्रह्म\" इति प्रकृतस्य सुखविशिष्टस्य ब्रह्मणः उपासनस्थानविधानार्थं संयद्वादिगुणविधानार्थं च \"य एषोऽक्षिणि पुरुषः\" इत्यभिधानात् । एवकारो नैरपेक्ष्यं हेतोर्द्योतयति । नन्वग्निविद्याव्यवधानात् \"कं ब्रह्म\" इति प्रकृतं ब्रह्म नेह सन्निधत्ते । तथा हि, अग्नयः \"प्राणो ब्रह्म कं ब्रह्म खं ब्रह्म\" इति ब्रह्मविद्यामुपदिश्य \"अथ हैनं गार्हपत्योऽनुशशास\" इत्यारभ्याग्नीनामुपासनमुपदिदिशुः । न चाग्निविद्या ब्रह्मविद्याङ्गमिति शक्यं वक्त्तुम्; ब्रह्मविद्याफलानन्तर्गततद्विरोधिसर्वायुः प्राप्तिसन्तत्यविच्छेदादिफलश्रवणात् । उच्यते; \"प्राणो ब्रह्म\" \"एतदमृतमेतदभयमेतद्ब्रह्म\" इत्युभयत्र ब्रह्मसंशब्दनात् । \"आचार्यस्तु ते गतिं वक्त्ता\" इत्यग्निवचनाच्च गत्युपदेशात्पूर्वं ब्रह्मविद्याया असमाप्तेस्तन्मध्यगताग्निविद्या ब्रह्मविद्याङ्गमिति निश्चीयते । \"अथ हैनं गार्हपत्योऽनुशशास\" इति ब्रह्मविद्याधिकृतस्यैवाग्निविद्योपदेशाच्च । किञ्च \"व्याधिभिः परिपूर्णोऽस्मि\" इति ब्रह्मप्राप्तिव्यतिरिक्त्तनानाविधकामोपहतिपूर्वकगर्भजन्मजरामरणादिभवभयोपतप्तायोपकोसलाय \"एषा सोम्य ते अस्मद्विद्यात्मविद्या च \" इति समुच्चित्योपदेशान्मोक्षैकफलात्मविद्याङ्गत्वमग्निविद्यायाः प्रतीयते । एवं चाङ्गत्वेऽवगते सति फलानुकीर्त्तनमर्थवाद इति गम्यते । न चात्र मोक्षविरोधिफलं किञ्चिच्छ्रूयते, \"अपहते पापकृत्यां लोकी भवति सर्वमायुरेति ज्योग्जीवति नास्यापरपुरुषाः क्षीयन्ते उप वयं तं भुञ्जामोऽस्मिंश्च लोकेऽमुष्मिंश्च\" इत्यमीषां फलानां मोक्षाधिकृतस्यानुगुणत्वात् । अपहते पापकृत्याम् व्रेह्मप्राप्तिविरोधि पापं कर्मापहन्ति । लोकी भवति- तद्विरोधिनि पापे निरस्ते ब्रह्मलोकं प्राप्नोति । सर्वमायुरेतिब्रह्मोपासनसमाप्तेर्यावदायुरपेक्षितम्, तत्सर्वमेति । ज्योग्जीवति- व्याध्यादिभिरनुपहतो यावद्ब्रह्मप्राप्ति जीवति । नास्यापरपुरुषाः क्षीयन्ते अस्य शिष्यप्रशिष्यादयः पुत्रपौत्रादयोपि ब्रह्मविद एव भवन्ति । \"नास्याब्रह्मवित्कुले भवति\" इति च श्रुत्यन्तरे ब्रह्मविद्याफलत्वेन श्रूयते । उप वयं तं भुञ्जामोऽस्मिंश्च लोकेऽमुष्मिंश्च वयम् अग्नयस्तमेनमुपभुञ्जामः यादद्ब्रह्मपाप्ति विघ्नेभ्यः परिपालयाम इति । अतोऽग्निविद्यायाः ब्रह्मविद्याङ्गत्वेन तत्सन्निधानाविरोधात् सुखविशिष्टं प्रकृतमेव ब्रह्मोपासनस्थानविधानार्थं गुणविधानार्थं चोच्यते । ननु \"आचार्यस्तु ते गतिं वक्त्ता\" इति गतिमात्रपरिशेषणादाचायर्ेण गतिरेवोपदेश्येति गम्यते, तत्कथं स्थानगुणविध्यथर्तोच्यते । तदभिधीयते \"आचार्यस्तु ते गतिं वक्त्ता\" इत्यस्यायमभिप्रायः- ब्रह्मविद्यामनुपदिश्य प्रोषुषि गुरौ तदलाभादनाश्वासमुपकोसलमुज्जीवयितुं स्वपरिचरणप्रीता गार्हपत्यादयो गुरौरग्नयस्तस्मै ब्रह्मस्वरूपमात्रं तदङ्गभूतां चाग्निविद्यामुपदिश्य \"आचार्याद्धैव विद्या विदिता साधिष्ठं प्रापत्\" इति श्रुत्यर्थमालोच्य साधुतमत्वप्राप्त्यर्थमाचार्य एवास्य संयद्वामत्वादिगुणकं ब्रह्म तदुपासनस्थानमर्चिरादिकां च गतिमुपदिशत्विति मत्वा \"आचार्यस्तु ते गतिं वक्त्ता\" इत्यवोचन् । गतिग्रहणमुपदेश्यविद्याशेषप्रदर्शनार्थम् । अत एवाचार्योऽपि \"अहं तु ते तद्वक्ष्यामि यथा पुष्करपलाश आपो न श्लिष्यन्ते एवमेवंविदि पापं कर्म न श्लिष्यते\" इत्युपक्रम्य संयद्वामत्वादिकल्याणगुणविशिष्टं ब्रह्माक्षिस्थानोपास्यमर्चिरादिकाञ्च गतिमुपदिदेश । अतः \"कं ब्रह्म खं ब्रह्म\" इति सुखविशिष्टस्य प्रकृतस्यैव ब्रह्मणोऽत्राभिधानादयमक्ष्याधारः परमात्मा । ननु च \"कं ब्रह्म खं ब्रह्म\" इति परं ब्रह्माभिहितमिति कथमवगम्यते ? यस्येहाक्ष्याधारतयाऽभिधानं ब्रूषे । यावता \"कं ब्रह्म खं ब्रह्म\" इति प्रसिद्धाकाशलौकिकसुखयोरेव ब्रह्मदृष्टिविर्धीयत इति प्रतिभाति \"नाम ब्रह्म\" \"मनो ब्रह्म\" इत्यादिवचनसारूप्यात् । तत्राह -यतस्तत्र \"यदेव कं तदेव खम्\" इति सुखविशिष्टस्याकाशस्याभिधानम्; अत एव खशब्दाभिधेयस्सः आकाशः परं ब्रह्म । एतदुक्त्तं भवति; अग्निभिः \"प्राणो ब्रह्म कं ब्रह्म खं ब्रह्म\" इत्युक्त्ते उपकोसल उवाच \"विजानाम्यहं यत्प्राणो ब्रह्म कं च तु खं च न विजानामि\" इति । अस्यायमभिप्रायः- न तावत्प्राणादिप्रतीकोपासनमग्निभिरभिहितम्, जन्मजरामरणादिभवभयभीतस्य मुमुक्षोर्ब्रह्मोपदेशाय प्रवृत्तत्वात्, अतो ब्रह्मैवोपास्यमुपदिष्टम् । तत्र प्रसिद्धैः प्राणादिभिस्समानाधिकरणं ब्रह्म निर्दिष्टम्, तेषु च प्राणविशिष्टत्वं जगद्विधरणयोगेन वा प्राणशरीरतया प्राणस्य नियन्तृत्वेन वा ब्रह्मण उपपद्यत इति \"विजानाम्यहं यत्प्राणो ब्रह्म\" इत्युक्त्तवान् । तथा सुखाकाशयोरपि ब्रह्मणः शरीरतया तन्नियाम्यत्वेन विशेषणत्वम्; उतान्योन्यव्यवच्छेदकतया निरतिशया-नन्दरूपब्रह्मस्वरूपसमर्पणपरत्वेन वा ? तत्र पृथग्भूतयोः शरीरतया विशेषणत्वे वैषयिकसुखभूताकाशयोर्नियामकत्वं ब्रह्मणः स्यादिति स्वरूपावगतिर्न स्यात्, अन्योन्यव्यवच्छेदकत्वे अपरिच्छिन्नानन्दैकस्वरूपत्वं ब्रह्मणः स्यादित्यन्तरप्रकारनिर्दिधारयिषया \"कं च तु खं च न विजानामि\" इत्युक्त्तवान् । उपकोसलस्येममाशयं जानन्तोऽग्नयः \"यद्वा व कं तदेव खं यदेव खं तदेव कम्\" इत्यूचिरे । ब्रह्मणस्सुखरूपत्वमेवापरिच्छिन्नमित्यर्थः । अतः प्राणशरीरतया प्राणविशिष्टं यद्ब्रह्म तदेवापरिच्छिन्नसुखरूपं चेति निगमितम्, \"प्राणञ्च हास्मै तदाकाशं चोचुः\" इति । अतः \"कं ब्रह्म खं ब्रह्म\" इत्यत्रापरिच्छिन्नसुखं ब्रह्म प्रतिपादितमिति परं ब्रह्मैव तत्र प्रकृतम्, तदेव चात्राक्ष्याधारतयाऽभिधीयत इत्यक्ष्याधारः परमात्मा । श्रुतोपनिषत्कस्यअधिगतपरमपुरुषयाथात्म्यस्यानुसन्धेयतया श्रुत्यन्तरप्रतिपाद्यमाना अर्चिरादिकागतिर्या तामपुनरावृत्तिलक्षणपरमपुरुषप्राप्तिकरीमुपकोसलायाक्षिपुरुषं श्रुतवते \"तेऽर्चिषमेवाभिसम्भवन्त्यर्चिषोऽहरह्न आपूर्यमाणपक्षम्\" इत्यारभ्य \"चन्द्रमसो विद्युतं तत्पुरुषोऽमानवस्स एनान् ब्रह्म गमयत्येष देवपथो ब्रह्मपथ एतेन प्रतिपद्यमाना इमं मानवमावर्त्तं नावर्त्तन्ते\" इत्यन्तेनोपदिशति; अतोऽप्ययमक्षिपुरुषः परमात्मा ।।\nप्रतिबिम्बादीनामक्षिणि नियमेनानवस्थानादमृतत्वादीनां च निरुपाधिकानां तेष्वसम्भवान्न परमात्मन इतरः, छायादिरक्षिपुरुषो भवितुमर्हति । प्रतिबिम्बस्य तावत्पुरुषान्तरसन्निधानायत्तत्वान्न नियमेनावस्थानसम्भवः । जीवस्यापि सर्वेन्द्रियव्यापारानुगुणत्वाय सर्वेन्द्रियकन्दभूते स्थानविशेषे वृत्तिरिति चक्षुषि नाव स्थानम् । देवतायाश्च \"रश्मिभिरेषोऽस्मिन् प्रतिष्ठितः\" इति रश्मिद्वारेणावस्थानवचनाद्देशान्तरावस्थितस्या पीन्द्रियाधिष्ठानोपपत्तेर्न चक्षुष्यवस्थानम् । सर्वेषामेवैषां निरुपाधिकामृतत्वादयो न सम्भवन्त्येव; तस्मादक्षिपुरुषः परमात्मा ।। इति अन्तराधिकरणम् ।। \"स्थानादिव्यपदेशाच्च\" इत्यत्र \"यश्चक्षुषि तिष्ठन्\" इत्यादिना प्रतिपाद्यमानं चक्षुषि स्थितिनियमनादिकं परमात्मन एवेति सिद्धं कृत्वाऽक्षिपुरुषस्य परमात्मत्वं साधितम् । इदानीं तदेव समर्थयते-"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.2.3 अन्तरधिकरणम्\nछान्दोग्ये \"य एषोऽक्षिणि पुरुषो दृश्यते एष आत्मेति होवाच एतदमृतमभयमेतद्ब्रह्म\" इत्यत्राक्ष्याधारः पुरुषः किं प्रतिबिम्बात्मजीवदेवताविशेषान्यतमः?। उत परमात्मेति संशयः। एष्वन्यतमः इति पूर्वपक्षः। \"य एष .. दृश्यते\" इति प्रसिद्धवत्साक्षात्कारनिर्द्देशात्॥ राद्धान्तस्तु - परमात्मैवायमक्ष्याधारः पुरुषः अक्षिपुरुषसंबन्धितया श्रूयमाणा हि निरुपाधिकात्मत्वामृतत्वाभयत्वब्रह्मत्वसंयद्वामत्वादयः परमात्मन्येवोपपद्यन्ते। प्रसिद्धवन्निर्द्देशश्च \"यश्चक्षुषि तिष्ठन्\" इत्यादि श्रुत्यन्तरप्रसिद्धेरुपपद्यते। साक्षात्कारश्च तदुपासननिष्ठानां योगिनाम्। सूत्रार्थः - अक्ष्यन्तरः परमात्मा। संयद्वामत्वादीनां गुणानामत्रैवोपपत्तेः॥\nस्थानं - स्थितिः। परमात्मन एव, \"यश्चक्षुषि तिष्ठन्\" इत्यादौ चक्षुषि स्थितिनियमनादीनां व्यपदेशाच्चायं परमात्मा॥\n\"प्राणो ब्रह्म कं ब्रह्म खं ब्रह्म\" इति सुखविशिष्टतया प्रकृतस्य परस्यैव ब्रह्मणोऽक्ष्याधारतयोपास्यत्वाभिधानाच्चायं परमात्मा। एवकारोऽस्यैव हेतोर्नैरपेक्ष्यावगमाय॥\n\"प्राणो ब्रह्म कं ब्रह्म खं ब्रह्म\" इत्यत्र सुखविशिष्टं परमेव ब्रह्माभिहितमिति कथमिदमवगम्यते? यावता नामादिवत्प्रतीकोपासनमेवेत्याशङ्क्याह - अत एव च स ब्रह्म। यतस्तत्र भवभयभीतायोपकोसलाय ब्रह्मस्वरूपजिज्ञासवे \"कं च तु खं च न विजानामि\" इति पृच्छते \"यद्वा व कं तदेव खं यदेव खं तदेव कम्\" इत्यन्योन्यव्यवच्छेदकतयाऽपरिछिन्नसुखस्वरूपं ब्रह्मेत्यभिधाय, \"प्राणं च हास्मै तदाकाशं चोचुः\" इत्युक्तम्। अत एव खशब्दाभिधेयः स आकाशोऽपरिछिन्नसुखविशिष्टं परं ब्रह्मैव॥\nश्रुतोपनिषत्कैरधिगतब्रह्मयाथात्म्यैर्ब्रह्मप्राप्तये या गतिरर्चिरादिकाऽधिगन्तव्यतयाऽवगता श्रुत्यन्तरे, तस्याश्चेहाक्षिपुरुषं श्रुतवतोऽधिगन्तव्यतया, \"तेऽर्चिषमेवाभिसंभवन्ति\" इत्यादिना अभिधानादक्षिपुरुषः परमात्मा॥\nपरमात्मन इतरः जीवादिकः। तस्याक्षिणि नियमेनानवस्थितेरमृतत्वसंयद्वामत्वादीनां चासम्भवान्न सोऽक्ष्याधारः॥ इति अन्तराधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.2.3 अन्तरधिकरणम्\n'य एषोऽन्तरक्षिणि पुरुषो दृश्यते एष आत्मेति होवाच एतदमृतमभयमेतद्ब्रह्म' (छा.उ. 4.15.1) इत्यत्र अक्ष्याधारः परमपुरुषः निरुपाधिकामृतत्वाभयत्वसंयमद्वामत्वादीनामस्मिन्नेवोपपत्तेः ॥ 13 ॥\n'यश्चक्षुषि तिष्ठन्' (बृ.उ. 5.7.18) इत्यादिना स्थितिनियमनादिव्यपदेशाच्चायं परः ॥ 14 ॥\n'कं ब्रह्म खं ब्रह्म' (छा.उ. 4.10.5) इति पूर्वत्रास्यैव सुखविशिष्टतया अभिधानाच्चायं परः ॥ 15 ॥\nयतस्तत्र भवभीताय उपकोसलाय ब्रह्मजिज्ञासवे 'कं ब्रह्म खं ब्रह्म' (छा.उ. 4.10.5) इत्युपदिष्टः 'यद्वाव कं तदेव खम्' (छा.उ. 4.10.5) इति सुखरूपः, अतस्सुखशब्दाभिधेय आकाशः परमेव ब्रह्म ॥ 16 ॥\nश्रुतब्रह्मस्वरूपाणामधिगन्तव्यतया अर्चिरादिगतेरक्षिपुरुषं श्रुतवते 'तेऽर्चिषमेवाभिसंभवन्ति' (छा.उ. 4.15.5) इत्यादिनाऽभिधानाच्चायं परमपुरुषः ॥ 17 ॥\nपरस्मादितरो जीवादिर्नाक्ष्याधारः, चक्षुषि नियमेन अनवस्थितेः, अमृतत्वाद्यसंभवाच्च ॥ 18 ॥"
                            }
                        ]
                    },
                    {
                        "verse_number": 15,
                        "original_text": "Adhikarana 1.2.4 अन्तर्याम्यधिकरणम्\nअन्तर्याम्यधिदैवाधिलोकादिषु तद्धर्मव्यपदेशात् ॥1.2.19॥\nन च स्मार्तमतद्धर्माभिलापाच्छारीरश्च ॥1.2.20॥\nउभयेऽपि हि भेदेनैनमधीयते ॥1.2.21॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.2.4 अन्तर्याम्यधिकरणम्\nकाण्वा माध्यन्दिनाश्च वाजसनेयिनः समामनन्ति \"यः पृथिव्यां तिष्ठन् पृथिव्या अन्तरो यं पृथिवी न वेद यस्य पृथिवी शरीरं यः पृथिवीमन्तरो यमयत्येष त आत्मान्तयर्ाम्यमृतः\" इति । एवमम्ब्वग्न्यन्त रिक्षवाय्वादित्यदिक्चन्द्रतारकाकाशतमस्तेजस्सु दैवेषु च सवर्ेषु भूतेषु प्राणवाक्चक्षुःश्रोत्रमनस्त्वग्विज्ञानरेतस्स्वात्मात्मीयेषु च तिष्ठन्तं तत्तदन्तरभूतं तत्तदवेद्यं तत्तच्छरीरकं तत्तद्यमयन्तं कञ्चिन्निर्दिश्य \"एष त आत्मान्तर्याम्यमृतः\" इत्युपदिश्यते । माध्यन्दिनपाठे तु \"यस्सर्वेषु लोकेषु तिष्ठन्\" \"यस्सर्वेषु वेदेषु\" \"यस्सर्वेषु यज्ञेषु\" इति च पर्यायाः, \"यो विज्ञाने तिष्ठन्\" इत्यस्य पर्यायस्य स्थाने \"य आत्मनि तिष्ठन्\" इति पर्यायः । \"स त आत्मान्तर्याम्यमृतः\" इति च विशेषः । तत्र संशयते किमयमन्तर्यामी प्रत्यगात्मा; उत परमात्मा ? इति । किं युक्त्तम् ? प्रत्यगात्मेति । कुतः? वाक्यशेषे \"द्रष्टा श्रोता\" इति करणायत्तज्ञानताश्रुतेः । एवं द्रष्टुरेवान्तर्यामित्वोपदेशात् \"नान्यतोऽस्ति द्रष्टा\" इति द्रष्ट्रन्तरनिषेधाच्चेति । एवं प्राप्तेऽभिधीयते- अन्तर्याम्यधिदैवाधिलोकादिषु तद्धर्मव्यपदेशात् । अधिदैवाधिलोकादिपदचिह्नितेषु वाक्येषु श्रूयमाणोऽन्तर्याम्यपहतपाप्मा परमात्मा नारायणः । काण्वपाठसिद्धेभ्योऽधिदैवादिमद्य्भो वाक्येभ्योऽधिकान्यधिलोकादिमन्ति वाक्यानि माध्यन्दिनपाठे सन्तीति ज्ञापनार्थमधिदैवाधिलोकादिष्वित्युभयोरुपादानम् । तदेवमुभयेष्वपि वाक्येष्वन्तर्यामी परमात्मेत्यर्थः । कुतः? तद्धर्मव्यपदेशात् । परमात्मधर्मो ह्ययम्; यदेक एव सन् सर्वलोकसर्वभूतसर्वदैवादीन्नियमयतीति । तथा ह्युद्दालकप्रश्नः \"य इमं च लोकं परं च लोकं सर्वाणि च भूतानि योऽन्तरो यमयति\" इत्युपक्रम्य \"तमन्तर्यामिणं ब्रूहि\" इति तस्य चोत्तरम् \"यः पृथिव्यां तिष्ठन्\" इत्यारभ्योक्त्तम् । तदेतत्सर्वान् लोकान् सर्वाणि च भूतानि सर्वान् देवान् सर्वान् वेदान् सर्वांश्च यज्ञानन्तःप्रविश्य सर्वप्रकारनियमनं सर्वशरीरतया सर्वस्यात्मत्वं च सर्वज्ञात्सत्यसङ्कल्पात्पुरुषोत्तमादन्यस्य न सम्भवति । तथा हि \"अन्तः प्रविष्ठः शास्ता जनानां सर्वात्मा\" \"तत्सृष्ट्वा । तदेवानुप्राविशत् । तदनुप्रविश्य । सच्च त्यच्चाभवत्\" इत्यादीन्यौपनिषदानि वाक्यानि परमात्मन एव सर्वस्य प्रशासितृत्वं सर्वस्यात्मत्वमित्यादीनि वदन्ति । तथा सुबालोपनिषदि \"नैवेह किञ्चनाग्र आसीतमूलमनाधारमिमाः प्रजाः प्रजायन्ते दिव्यो देव एको नारायणः । चक्षुश्च द्रष्टव्यं च नारायणः । श्रोत्रं च श्रोतव्यं च नारायणः\" इत्यारभ्य \"अन्तश्शरीरे निहितो गुहायामज एको नित्यः यस्य पृथिवी शरीरं यः पृथिवीमन्तरे सञ्चरन् यं पृथिवी न वेद यस्यापश्शरीरम्\" इत्यादि, \"यस्य मृत्युः शरीरं यो मृत्युमन्तरे सञ्चरन् यं मृत्युर्न वेद एष सर्वभूतान्तरात्माऽपहतपाप्मा दिव्यो देव एको नारायणः\" इति परस्यैव ब्रह्मणः सर्वात्मत्वं सर्वशरीरत्वं सर्वस्य नियन्तृत्वं च प्रतिपाद्यते । स्वाभाविकं चामृतत्वं परमात्मन एव धर्मः । न च परस्यात्मनः करणायत्तं द्रष्टृत्वादिकम्, अपि तु स्वभावत एव सर्वज्ञत्वात्सत्यसङ्कल्पत्वाच्च स्वत एव । तथा च श्रुतिः \"पश्यत्यचक्षुस्स ृणोत्यकर्णः अपाणिपादो जवनो ग्रहीता\" इति । न च दर्शनश्रवणादिशब्दाश्चक्षुरादिकरणजन्मनो ज्ञानस्य वाचकाः, अपि तु रूपादिसाक्षात्कारस्य । स च रूपादिसाक्षात्कारः कर्मतिरोहितस्वाभाविकज्ञानस्य जीवस्य चक्षुरादिकरणजन्मा, परस्य तु स्वत एव । \"नान्योऽतोऽस्ति द्रष्टा\" इत्येतदपि पूर्ववाक्योदितान्नियन्तुर्द्रष्टुरन्यो द्रष्टा नास्तीति वदति । \"यं पृथिवी न वेद\" \"यमात्मा न वेद\" इत्येवमादिभिर्वाक्यैः पृथिव्यात्मादिनियाम्यैरनुपलभ्यमान एव नियमयतीति यत्पूर्वमुक्त्तम्, तदेव \"अदृष्टो द्रष्टा अश्रुत्श्श्ोता\" इति निगमय्य \"नान्योऽतोऽस्ति द्रष्टा\" इत्यादिना तस्य नियन्तु र्नियन्त्रन्तरं निषिध्यते । \"एष त आत्मा\" \"स त आत्मा\" इति च त इति व्यतिरेकविभक्त्तिनिर्दिष्टस्य जीवस्यात्मतयोपदिश्यमानोन्तर्यामी न प्रत्यगात्मा भवितुमर्हति ।\nस्मार्त्तम्- प्रधानम्, शारीरः- जीवः, स्मार्त्तञ्च शारीरश्च नान्यर्यामी । अतद्धर्माभिलापात् तयोरसम्भावित धर्माभिलापात् । स्वभावत एव सर्वस्य द्रष्टृत्वम् सर्वस्य नियन्तृत्वम् सर्वस्यात्मत्वम् स्वत एवामृतत्वं च तयोर्न सम्भावनागन्धमर्हति । एतदुक्त्तम्भवति; यथा स्मार्त्तमचेतनं सर्वज्ञत्वनियन्तृत्वसर्वात्मत्वादिकं नार्हति तथा जीवोप्यतद्धर्मत्वादिति । अमीषां गुणानां परमात्मन्यन्वयः प्रत्यगात्मनि व्यतिरेकश्च सूत्रद्वयेन दर्शितः । निरपेक्षं च हेत्वन्तरमाह - उभयेमाध्यन्दिनाः काण्वाश्च, अन्तर्यामिणो नियाम्यत्वेन वागादिभिरचेतनैस्समम् एवम् शारीरमपि विभज्याधीयते \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्मान्तर्याम्यमृतः\" इति माध्यन्दिनाः, \"यो विज्ञाने तिष्ठन्\" इति च काण्वाः, परमात्मनियाम्यतया तस्माद्विलक्षणत्वेनैनमधीयत इत्यर्थः । अतोऽन्तर्यामी प्रत्यगात्मनो विलक्षणोऽपहतपाप्मा परमात्मा नारायण इति सिद्धम् ।। इत्यन्तर्याम्यधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.2.4 अन्तर्याम्यधिकरणम्\nबृहदारण्यके, \"यः पृथिव्यां तिष्ठन्पृथिव्या अन्तरो यं पृथिवी न वेद यस्य पृथिवी शरीरं यः पृथिवीमन्तरो यमयत्येष त आत्माऽन्तर्याम्यमृतः\" इत्यादिषु सर्वेषु पर्यायेषु श्रूयमाणोऽन्तर्यामी किं प्रत्यगात्मा? उत परमात्मेति संशयः। प्रत्यगात्मेति पूर्वः पक्षः। वाक्यशेषे \"द्रष्टा श्रोता मन्ता\" इति द्रष्टृत्वादिश्रुतेः, \"नान्योऽतोऽस्ति द्रष्टा\" इति द्रष्ट्रन्तरनिषेधाच्च। राद्धान्तस्तु - पृथिव्याद्यात्मपर्यन्तसर्वतत्त्वानां सर्वैरेभिरदृष्टेनैकेन नियमनं निरुपाधिकामृतत्वादिकञ्च परमात्मन एव धर्म इत्यन्तर्यामी परमात्मा। द्रष्टृत्वादिश्च रूपादिसाक्षात्कारः। स च \"पश्यत्यचक्षुः\" इत्यादिना परमात्मनोऽप्यस्ति। \"नान्योऽतोऽस्ति द्रष्टा\" इति च जीवेनादृष्टान्तर्यामिद्रष्टृवत् अन्तर्यामिणाऽप्यदृष्टद्रष्ट्रन्तरनिषेधपरः॥ सूत्रार्थः - अधिदैवाधिलोकादिपदचिह्नितेषु वाक्येषु श्रूयमाणोऽन्तर्यामी परमात्मा, सर्वान्तरत्वसर्वाविदितत्वसर्वशरीरकत्वसर्वनियमनसर्वात्मत्वामृतत्वादिपरमात्मधर्माणां व्यपदेशात्॥\nस्मार्त्तं प्रधानम्। शारीरः प्रत्यगात्मा। स्मार्त्तं च शारीरश्च नान्तर्यामी, तयोरसंभावितोक्त्तधर्माभिलापात्। यथा स्मार्त्तस्याचेतनस्यासंभाविततया नान्तर्यामित्वप्रसक्तिः, तथा प्रत्यगात्मनोऽपीत्यर्थः॥\nउभये - काण्वाः माध्यन्दिना अपि, \"यो विज्ञाने तिष्ठन्\", \"य आत्मनि तिष्ठन्\" इति यतः प्रत्यगात्मनो भेदेनैनमन्तर्यामिणमधीयते अतोऽयं तदतिरिक्तः परमात्मा॥ इति अन्तर्याम्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.2.4 अन्तर्याम्यधिकरणम्\n'यः पृथिव्यां तिष्ठन्' (बृ.उ. 5.7.3) इत्यादिषु अधिदैवाधिलोकादिपदचिह्नितेषु वाक्येषु श्रूयमाणोऽन्तर्यामी परमपरुषः, सर्वान्तरत्व-सर्वाविदितत्व-सर्वशरीरकत्व-सर्वनियन्तृत्वादिपरमात्मधर्मव्यपदेशात् ॥ 19 ॥\nनायं प्रधानं जीवश्च, तयोरसंभावितसर्वाविदितत्वादिधर्माभिलापात् असंभावनया यथा न स्मार्तम्, तथा जीवोऽपीत्यर्थः ॥ 20 ॥\nउभये - काण्वा माध्यन्दिनाश्च 'यो विज्ञाने तिष्ठन्' (बृ.उ. 5.7.22) 'य आत्मनि तिष्ठन्नात्मनोऽन्तरो यमात्मा न वेद यस्याऽऽत्मा शरीरं य आत्मानमन्तरो यमयति' (बृ.उ. 5.7.22 माध्यन्दिनपाठः) इति प्रत्यगात्मनो भेदेन एनम् - अन्तर्यामिणम्, अधीयते; अतः पर एवायम् ॥ 21 ॥"
                            }
                        ]
                    },
                    {
                        "verse_number": 16,
                        "original_text": "Adhikarana 1.2.5 अदृश्यत्वादिगुणाधिकरणम्\nअदृश्यत्वादिगुणको धर्मोक्तेः ॥1.2.22॥\nविशेषणभेदव्यपदेशभ्याञ्च नेतरौ ॥1.2.23॥\nरूपोपन्यासाच्च ॥1.2.24॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.2.5 अदृश्यत्वादिगुणाधिकरणम्\nअथर्वणिका अधीयते \"अथ परायया तदक्षरमधिगम्यते । यत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् । नित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः\" इति; तथोत्तरत्र \"अक्षरात्परतः परः\" इति । तत्र सन्दिह्यतेकिमिहादृश्यत्वादिगुणकमक्षरमक्षरात् परतः परश्च प्रकृतिपुरुषौ, अथोभयत्र परमात्मैव ? इति । किं तावत्प्राप्तम् ? प्रकृतिपुरुषाविति । कुतः ? अस्याक्षरय \"अदृष्टो द्रष्टा\" इत्यादाविव न द्रष्टृत्वादिश्चेतनधर्मविशेष इह श्रूयते, \"अक्षरात् परतः परः\" इति च सर्वस्माद्विकारात्परभूतादक्षरादस्मात्परः क्षेत्रज्ञः समष्टिपुरुषः प्रतिपाद्यते । एतदुक्त्तम्भवति- रूपादिमत्स्थूलरूपाचेतनपृथिव्यादिभूताश्रयं दृश्यत्वादिकं प्रतिषिध्यमानं पृथिव्यादिसजातीयसूक्ष्मरूपाचेतनमेवोपस्थापयति, तच्च प्रधानमेव । तस्मात्परत्वञ्च समष्टिपुरुषस्यैव प्रसिद्धम् । तदधिष्ठितञ्च प्रधानं महदादिविशेषपर्यन्तं विकारजातं प्रसूत इति तत्र दृष्टान्ता उपन्यस्यन्ते \"यथोर्णनाभिः सृजते गृह्णते च यथा पृथिव्यामोषधयस्सम्भवन्ति । यथा सतः पुरुषात्केशलोमानि तथा अक्षरात्सम्भवतीह विश्वम्\" सति । अतोऽस्मिन् प्रकरणे प्रधानपुरुषावेव प्रतिपाद्येते- इति । एवं प्राप्ते ब्रूमः- अदृश्यत्वादिगुणको धर्मोक्त्तिः । अदृश्यत्वादिगुणकोऽक्षरात्परतः परश्च परमपुरुष एव । कुतः ? तद्धर्मोक्त्तेः \"यस्सर्वज्ञस्सर्ववित्\" इत्यादिना सर्वज्ञत्वादिकास्तस्यैव धर्मा उच्यन्ते; तथा हि \"यया तदक्षरमधिगम्यते\" इत्यादिना अदृश्यत्वादिगुणकमक्षरमभिधाय \"अक्षरात्सम्भवतीह विश्वम्\" इति तस्माद्विश्वसम्भवञ्चाभिधाय \"यस्सर्वज्ञः सर्वविद्यस्य ज्ञानमयं तपः । तसमादेतद्ब्रह्म नामरूपमन्नञ्च जायते\" इति भूतयोनेरक्षरस्य सर्वज्ञत्वादिः प्रतिपाद्यते । पश्चात् \"अक्षरात्परतः परः\" इति च प्रकृतमदृश्यत्वादिगुणकं भूतयोन्यक्षरं सर्वज्ञमेव परत्वेन व्यपदिश्यते; अतः \"अक्षरात्परतः परः\" इत्यक्षरशब्दः पञ्चम्यन्तः प्रकृतमदृश्यत्वादिगुणकमक्षरं नाभिधत्ते, तस्य सर्वज्ञस्य विश्वयोनेस्सर्वस्मात्परत्वेन तस्मादन्यस्य परत्वासम्भवात्, अतोऽत्राक्षरशब्दो भूतसूक्ष्ममचेतनं ब्रूते ।।\nइतश्च न प्रधानपुरुषौ विशिनष्टि हि प्रकरणम्- प्रधानाच्च पुरुषाच्च भूतयोन्यक्षरं व्यावर्त्तयतीत्यर्थः, एकविज्ञानेन सर्वविज्ञानप्रतिज्ञोपपादनादिभिः । तथा ताभ्यामक्षरस्य भेदश्च व्यपदिश्यते \"अक्षरात्परतः परः\" इत्यादिना । तथा हि \"स ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह\" इति सर्वविद्याप्रतिष्ठाभूता ब्रह्मविद्या प्रक्रान्ता; परविद्यैव च सर्वविद्याप्रतिष्ठा तामिमां सर्वविद्याप्रतिष्ठां विद्यां चतुर्मुखाथर्वादिगुरुपरम्परयाऽङ्गिरसा प्राप्तां जिज्ञासुः \"शौनको ह वै महाशालोऽङ्गिरसं विधिवदुपसन्नः पप्रच्छ कस्मिन्नु भगवो विज्ञाते सर्वमिदं विज्ञातं भवति\" इति । ब्रह्मविद्यायास्सर्वविद्याश्रयत्वाद्ब्रह्मविमानेन सर्वं विज्ञातं भवतीतिकृत्वा ब्रह्मस्वरूपमनेन पृष्टम्; \"तस्मै स होवाच द्वे विद्ये वेदितव्ये इति ह स्म यद्ब्रह्मविदो वदन्ति परा चैवापरा च\" इति । ब्रह्मप्रेप्सुना द्वे विद्ये वेदितव्ये, ब्रह्मविषये परोक्षापरोक्षरूपे द्वे विज्ञाने उपादेये इत्यर्थः । तत्र परोक्षं शास्त्रजन्यं ज्ञानम्, अपरोक्षं योगजन्यम्; तयोर्ब्रह्मप्राप्त्युपायभूतमपरोक्षं ज्ञानम् तच्च भक्त्तिरूपापन्नम् \"यमेवैष वृणुते तेन लभ्यः\" इत्यत्रैव विशेष्यमाणत्वात्; तदुपायश्चागमजन्यं विवेकादिसाधनसप्ताकानुगृहीतं ज्ञानम् \"तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन\" इति श्रुतेः । आह च भगवान् पराशरः \"तत्प्राप्तिहेतुर्ज्ञानं च कर्म चोक्त्तं महामुने । आगमोत्थं विवेकाच्च द्विधा ज्ञानं तथोच्यते\" इति । \"तत्रापरा ऋग्वेदो यजुर्वेदः\" इत्यादिना \"धर्मशास्त्राणि\" इत्यन्तेन आगमोत्थं ब्रह्मसाक्षात्कारहेतुभूतं परोक्षज्ञानमुक्त्तम् । साङ्गस्य सेतिहासपुराणस्य सधमर्शास्त्रस्य समीमांसस्य वेदस्य ब्रह्मज्ञानोत्पक्षिहेतुत्वात् \"अथ परा यया तदक्षरमधिगम्यते\" इत्युपासनाख्यं ब्रह्मसाक्षात्कारलक्षणभक्त्तिरूपापन्नं ज्ञानम् \"यत्तदद्रेश्यमग्राह्यम्\" इत्यादिना परोक्षापरोक्षरूपज्ञानद्वयविषयस्य परस्य ब्रह्मणः स्वरूपमुच्यते \"यर्थोर्णनाभिस्सृजते गृह्णते च\" इत्यादिना । यथोक्त्तस्वरूपात्परस्माद्ब्रह्मणोऽक्षरात् कृत्स्नस्य चेतनाचेतनात्मकप्रपञ्चस्योत्पत्तिरुक्त्ता, विश्वमिति वचनान्नाचेतनमात्रस्य \"तपसा चीयते ब्रह्म ततोऽन्नमभिजायते अन्नात्प्राणो मनस्सत्यं लोकाः कर्मसु चामृतम्\" इति ब्रह्मणो विश्वोत्पत्तिप्रकार उच्यते । तपसा- ज्ञानेन, \"यस्य ज्ञानमयं तपः\" इति वक्ष्यमाणत्वात्; चीयते- उपचीयते; \"बहु स्याम्\" इति सङ्कल्परूपेण ज्ञानेन ब्रह्म सृष्टयुन्मुखं भवतीत्यर्थः । ततोऽन्नमभिजायते- अद्यत इत्यन्नम्, विश्वस्य भोक्त्तृवर्गस्य भोग्यभूतं भूतसूक्ष्ममव्याकृतं परस्माद्ब्रह्मणो जायत इत्यर्थः । प्राणमनःप्रभृति च स्वर्गापवर्गरूपफलसाधनभूतकर्मपयर्न्तं सर्वं विकारजातं तस्मादेव जायते । \"यस्सर्वज्ञस्सर्ववित्\" इत्यादिना सृष्टयुपकरणभूतं सार्वज्ञ्यसत्यसङ्कल्पत्वादिकमुक्त्तम् । सर्वज्ञात्सत्यसङ्कल्पात्परस्मात् ब्रह्मणोऽक्षरादेतत् कार्यकारं ब्रह्म नामरूपविभक्त्तं भोक्त्तृभोग्यरूपं च जायते । \"तदेतत्सत्यम्\" इति परस्य ब्रह्मणो निरुपाधिकसत्यत्वमुच्यते \"मन्त्रेषु कर्माणि कवयो यान्यपश्यंस्तानि त्रेतायां बहुधा सन्ततानि । तान्याचरत नियतं सत्यकामाः\" इति सार्वज्ञ्यसत्यसङ्कल्पत्वादिकल्याणगुणाकरमक्षरं पुरुषं स्वतस्सत्यं कामयमानास्तत्प्राप्तये फलान्तरेभ्यो विरक्त्ता ऋग्यजुस्सामाथर्वसु कविभिर्दृष्टानि वर्णाश्रमोचितानि त्रेताग्निषु बहुधा सन्ततानि कर्माण्याचरतेति \"एष वः पन्थाः\" इत्यारभ्य \"एष वः पुण्यस्सुकृतो ब्रह्मलोकः\" इत्यन्तेन कर्मानुष्ठानप्रकारम् श्रुतिस्मृतिचोदितेषु कर्मस्वेकतरकर्मवैधुर्येपीतरेषामनुष्ठितानामपि निष्फलत्वम् अयथानुष्ठितस्य चाननुष्ठितसमत्वमभिधाय \"प्लवा ह्येते अदृढा यज्ञरूपा अष्टादशोक्त्तमवरं येषु कर्म । एतच्छ्रेयो येऽभिनन्दन्ति मूढा जरामृत्यू ते पुनरेवापि यन्ति\" इत्यादिना पलाभिसन्धिपूर्वकत्वेन ज्ञानविधुरतया चावरं कर्माचरतां पुनरावृत्तिमुक्तवा \"तपश्श्रद्धे ये ह्युपवसन्ति\" इत्यादिना पुनरपि फलाभिसन्धिरहितं ज्ञानिनाऽनुष्ठितं कर्म ब्रह्मप्राप्तये भवतीति प्रशस्य \"परीक्ष्य लोकान्\" इत्यादिना केवलकर्मफलेषु विरक्त्तस्य यथोदितकर्मानुगृहीतं ब्रह्मप्राप्त्युपायभूतं ज्ञानं जिज्ञासमानस्य च आचायर्ोपसदनं विधाय \"तदेतत्सत्यं यथा सुदीप्तात्\" इत्यादिना \"सोऽविद्याग्रन्थिं विकिरतीह सोम्य\" इत्यन्तेन पूर्वोक्त्तस्याक्षरस्य भूतयोनेः परस्य ब्रह्मणः परमपुरुषस्यानुक्त्तैस्वरूपगुणैः सह सर्वभूतान्तरात्मतया विश्वशरीरत्वेन विश्वरूपत्वम् तस्माद्विश्वसृष्टिं च विस्पष्टमभिधाय \"आविस्सन्निहितम्\" इत्यादिना तस्यैवाक्षरस्याव्याकृतात्परतोऽपि पुरुषात्परभूतस्य परस्य ब्रह्मणः परमव्योम्नि प्रतिष्ठितस्यानवधिकातिशयानन्दस्वरूपस्य हृदयगुहायामुपासनप्रकारम् उपासनस्य च परभक्त्तिरूपत्वमुपासीनस्याविद्याविमोकपूर्वकं ब्रह्मसमं ब्रह्मानुभवफलं चोपदिश्योप संहृतम्; अत एवं विशेषणाद्भेदव्यपदेशाच्च नास्मिन् प्रकरणे प्रधानपुरुषौ प्रतिपाद्येते । भेदव्यपदेशोऽपि हि ताभ्यां परस्य ब्रह्मणोऽत्र विद्यते । \"दिव्यो ह्यमूर्त्तः पुरुषस्स बाह्याभ्यन्तरो ह्यजः । अप्राणो ह्यमनाश्शुभ्रो ह्यक्षरात्परतः परः\" इत्यादिभिः, अक्षरादव्याकृतात्परो यः समष्टिपुरुषः तस्मादपि परभूतोऽदृश्यत्वादिगुणकोऽक्षरशब्दाभिहितः परमात्मेत्यर्थः । अश्नुत इति वा, न क्षरतीति वा अक्षरम्; तदव्याकृतेपि स्वविकारव्याप्त्या वा महदादिवन्नामान्तराभिलापयोग्यक्षरणाभावाद्वाऽक्षरत्वं कथञ्चिदुपपद्यते ।।\n\"अग्निर्मूर्धा चक्षुषी चन्द्रसूर्यै दिशश्श्रोत्रे वाग्विवृताश्च वेदाः । वायुः प्राणो हृदयं विश्वमस्य पद्य्भां पृथिवी ह्येष सर्वभूतान्तरात्मा\" इतीदृशं रूपं सर्वभूतान्तरात्मनः परमात्मन एव सम्भवति; अतश्च परमात्मा ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.2.5 अदृश्यत्वादिगुणाधिकरणम्\nआथर्वणे - \"अथ परा यया तदक्षरमधिगम्यते यत्तदद्रेश्यम्\" इत्यारभ्य \"यद्भूतयोनिं परिपश्यन्ति धीराः।\", \"अक्षरात्परतः परः।\" इत्यादौ किं प्रधानपुरुषौ प्रतिपाद्येते? उत परमात्मैवेति संशयः। प्रधानपुरुषाविति पूर्वः पक्षः। पृथिव्याद्यचेतनगतदृश्यत्वादीनां प्रतिषेधात्तज्जातीयाचेतनं प्रधानमेव भूतयोन्यक्षरमिति प्रतीयते। तथा \"अक्षरात्परतः परः\" इति च तस्याधिष्ठाता पुरुष एवेति॥ राद्धान्तस्तु - उत्तरत्र \"यस्सर्वज्ञः सर्ववित्\" इति प्रधानपुरुषयोरसंभावितं सार्वज्ञ्यमभिधाय \"तस्मादेतद् ब्रह्म नामरूपमन्नञ्च जायते\" इति सर्वज्ञात्सत्यसंकल्पाज्जगदुत्पत्तिश्रवणात्पूर्वोक्तमदृश्यत्वादिगुणकं भूतयोन्यक्षरम्, \"अक्षरात्परतः परः\" इति च निर्दिष्टं तदक्षरं परं ब्रह्मैवेति विज्ञायते॥ सूत्रार्थः - अदृश्यत्वादिगुणकः परमात्मा, सर्वज्ञत्वादितद्धर्मोक्तेः॥\nविशिनष्टि हि प्रकरणं प्रधानाद्भूतयोन्यक्षरमेकविज्ञानेन सर्वविज्ञानादिना। तथा \"अक्षरात्परतः परः\" इत्यक्षरादव्याकृतात्परतोऽवस्थितात्पुरुषात्पर इति पुरुषाच्चास्य भूतयोन्यक्षरस्य भेदो व्यपदिश्यते। अतश्च न प्रधानपुरुषौ, अपितु परमात्मैवात्र निर्दिष्टः॥\n\"अग्निर्मूर्धा\" इत्यादिना समस्तस्य चिदचिदात्मकप्रपञ्चस्य भूतयोन्यक्षररूपत्वेनोपन्यासाच्चायमदृश्यत्वादिगुणकः परमात्मा॥ इति अदृश्यत्वादिगुणकाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.2.5 अदृश्यत्वादिगुणाधिकरणम्\n'अथ परा यया तदक्षरमधिगम्यते यत्तदद्रेश्यम्' (मुं.उ. 1.1.5) इत्यारभ्य 'यद्भूतयोनिं परिपश्यन्ति धीराः' (मुं.उ. 1.1.6), 'अक्षरात् परतः परः' (मुं.उ. 2.1.2) इत्यादौ प्रधानात्प्रत्यगात्मनश्च अर्थान्तरभूतः परमात्मा प्रतिपाद्यते । 'यस्सर्वज्ञस्सर्ववित्' (मुं.उ. 1.1.9) इत्यादि धर्मोक्तेः ॥ 22 ॥\nएकविज्ञानेन सर्वविज्ञानरूपविशेषणव्यपदेशान्न प्रधानम् । 'अक्षरात् परतः परः' (मुं.उ. 2.1.2) इति प्रधानात्परतः प्रत्यगात्मनोऽपि पर इति भेदव्यपदेशात्, न प्रत्यगात्मा च । अथवा; सामानाधिकरण्येन परतोऽक्षरात् पञ्चविंशकात् पर इति भेदव्यपदेशः ॥ 23 ॥\n'अग्निर्मूर्धा' (मुं.उ. 2.1.4) इत्यादिना त्रैलोक्यशरीरोपन्यासाच्च परमात्मा ॥ 24 ॥"
                            }
                        ]
                    },
                    {
                        "verse_number": 17,
                        "original_text": "Adhikarana 1.2.6 वैश्वानराधिकरणम्\nवैश्वानरस्साधरणशब्दविशेषात्  ॥1.2.25॥\nस्मर्यमाणमनुमानं स्यादिति ॥1.2.26॥\nशब्दादिभ्योऽन्तःप्रतिष्ठानाच्च नेति चेन्न तथा दृष्ट्युपदेशादसम्भवात्पुरुषमपि चैनमधीयते ॥1.2.27॥\nअत एव न देवता भूतञ्च ॥1.2.28॥\nसाक्षादप्यविरोधं जैमिनिः ॥1.2.29॥\nअभिव्यक्तेरित्याश्मरथ्यः  ॥1.2.30॥\nअनुस्मृतेर्बादरिः ॥1.2.31॥\nसम्पत्तेरिति जैमिनिस्तथा हि दर्शयति ॥1.2.32॥\nआमनन्ति चैनमस्मिन् ॥1.2.33॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.2.6 वैश्वानराधिकरणम्\nइदमामनन्तिच्छन्दोगाः \"आत्मानमेवेमं वैश्वानरं सम्प्रत्यध्येषि तमेव नो ब्रूहि\" इति प्रक्रम्य \"यस्त्वेतमेवं प्रादेशमात्रमभिविमानमात्मानं वैश्वानरमुपास्ते\" इति । तत्र सन्देहः- किमयं वैश्वानरः आत्मा, परमात्मेति शक्यनिर्णयः, उत न ? इति । किं प्राप्तम् ? अशक्यनिर्णय इति । कुतः ?वैश्वानरशब्दस्य चतुष्वर्थेषु प्रयोगदर्शनात् जाठराग्नौ तावत् \"अयमग्निवैश्वानरो येनेदमन्नं पच्यते यदिदमद्यते तस्यैष घोषो भवति यावदेतत्कर्णाकपिधाय ृणोति स यदोत्क्रमिष्यन् भवति नैनं घोषं श्रृणोति\" इति; महाभूततृतीये च \"विश्वस्मा अग्निं भुवनाय देवा वैश्वानरं केतुमह्नामकृण्वन्\" इति; देवतायां च \"वैश्वानरस्य सुमतौ स्याम राजा हि कं भुवनानामभिश्रीः\" इति; परमात्मनि च \"तदात्मन्येव हृदयेऽग्नौ वैश्वानरे प्रास्यत\" इति, \"स एष वैश्वानरो विश्वरूपः प्राणोऽग्निरुदयते\" इति च । वाक्योपक्रमादिषूपलभ्यमानान्यपि लिङ्गानि सर्वानुगुणतया नेतुं शक्यानीति । एवं प्राप्ते अभिधीयते- वैश्वानरस्साधारणशब्दविशेषात् । वैश्वानरः- परमात्मा । कुतः ? साधारणशब्दविशेषात्- विशेष्यत इति विशेषः, साधारणस्य वैश्वानरशब्दस्य परमात्मासाधारणैर्धर्मैर्विशेष्यमाणत्वादित्यर्थः । तथा हि; औपमन्यवादयः पञ्चेमे महर्षयः समेत्य \"को न आत्मा किं ब्रह्म\" इति विचार्य \"उद्दालको ह वै भगवन्तोऽयमारुणिस्सम्प्रतीममात्मानं वैश्वानरमध्येति तं हन्ताभ्यागच्छाम\" इत्युद्दालकस्य वैश्वानरात्मविज्ञानमवगम्य तमभ्याजग्मुः । स चोद्दालक एतान् वैश्वानरात्मजिज्ञासूनभिलक्ष्यात्मनश्च तत्राकृत्स्नवेदित्वं मत्वा \"तान् होवाच अश्वपतिर्वै भगवन्तोऽयं केकयस्सम्प्रतीममात्मानं वैश्वानरमध्येति तं हन्ताभ्यागच्छाम\" इति । ते चोद्दालकषष्ठास्तमश्वपतिभ्याजग्मुः । स च तान् महर्षीन् यथाहं पृथगम्यर्च्य \"न मे स्तेनः\" इत्यादिना \"यक्ष्यमाणो ह वै भगवन्तोऽहमस्मि\" इत्यन्तेनात्मनो व्रतस्तथया प्रतिग्रहयोग्यतां ज्ञापयन्नेव ब्रह्मविद्भिरपि प्रतिषिद्धपरिहरणीयतां विहितकर्मकर्तव्यतां च प्रज्ञाप्य \"यावदेकैकस्मा ऋत्विजे धनं दास्यामि तावद्भगवद्य्भो दास्यामि वसन्तु भवन्तः\" इत्यवोचत् । ते च मुमुक्षवो वैश्वानरमात्मानं जिज्ञासमानास्तमेवात्मानमस्माकं ब्रूहीत्यवोचन् । तदेवं \"को न आत्मा किं ब्रह्म\" इति जीवात्मनामात्मभूतं ब्रह्म जिज्ञासमानैस्तज्ज्ञमन्विच्छद्भिर्वैश्वानरात्मज्ञसकाशमागम्य पृच्छ्यमानो वैश्वानरात्मा परमात्मेति विज्ञायते, आत्मब्रह्मशब्दाभ्यामुपक्रम्य पश्चात्सर्वत्रात्मवैश्वानरशब्दाभ्यां व्यवहाराच्च ब्रह्मशब्दस्थाने निर्दिश्यमानो वैश्वानरशब्दो ब्रह्मैवाभिधत्त इति विज्ञायते; किञ्च \"स सर्वेषु लोकेषु सर्वेषु भूतेषु सर्वेष्वात्मस्वन्नमत्ति\" \"तद्यथेषीकतूलमग्नौ प्रोतं प्रदूयेतैवं हास्य सर्वे पाप्मानः प्रदूयन्ते\" इति च वक्ष्यमाणं वैश्वानरात्मविज्ञानफलं वैश्वानरात्मानं परं ब्रह्मेति ज्ञापयति । इतश्च वैश्वानरः परमात्मा ।।\nद्युप्रभृति पृथिव्यन्तमवयवविभागेन वैश्वानरस्य रूपमिहोपदिश्यते । तच्च श्रुतिस्मृतिषु परमपुरुषरूपतया प्रसिद्धम् । तदिह तदेवेदमिति स्मर्यमाणम्, प्रत्यभिज्ञायमानं वैश्वानरस्य परमपुरुषत्वे अनुमानम्, लिङ्गमित्यर्थः । इतिशब्दः प्रकारवचनः । इत्थं भूतं रूपं प्रत्यभिज्ञायमानं वैश्वानरस्य परमात्मत्वे अनुमानं स्यात् । श्रुतिस्मृतिषु हि परमपुरुषस्येत्थं रूपं प्रसिद्धम् । यथा आथर्वणे \"अग्निर्मूर्धा चक्षुषि चन्द्रसूर्यै दिशः श्रोत्रे वाग्विवृत्ताश्च वेदाः । वायुः प्राणो हृदयं विश्वमस्य पद्य्भां पृथिवी ह्येष सर्वभूतान्तरात्मा\" इति । अग्निरिह द्युलोकः, \"असौ वै लोकोऽग्निः\" इति श्रुतेः । स्मरन्ति च मुनयः \"द्यां मूधर्ानं यस्य विप्रा विदन्ति खं वै नाभिं चन्द्रसूर्यौ च नेत्रे । दिशःश्रोत्रे विद्धि पादौ क्षितिं च सोऽचिन्त्यात्मा सर्वभूतप्रणेता\" इति । \"यस्याग्निरास्यं द्यौर्मूर्धां खं नाभिश्चरणौ क्षितिः । सूर्यश्चक्षुर्द्दिशः श्रोत्रं तस्मै लोकात्मने नमः\" इति च । इह च द्युप्रभृतयो वैश्वानरस्य मूर्धाद्यवयवेनोच्यन्ते । तथा हि, तैरौपमन्यवप्रभृतिभिर्महर्षिभिः \"आत्मानमेवेमं वैश्वानरं सम्प्रत्यध्येषि तमेव नो ब्रूहि\" इति पृष्टः केकयस्तेभ्यो वैश्वानरात्मानमुपदिदिक्षुर्विशेषप्रश्नान्यथानुपपत्त्या वैश्वानरात्मन्येतैः किञ्चित् ज्ञातं किञ्चिदज्ञातमिति विज्ञाय ज्ञाताज्ञातांशबुभुत्सया तानेकैकं पप्रच्छ । तत्र \"औपमन्यव कं त्वमात्मात्मानमुपास्से\" इति पृष्टे \"दिवमेव भगवो राजन्\" इति तेन चोक्त्ते दिवि तस्य पूर्णवैश्वानरात्मबुद्धिं निवर्तयन् वैश्वानरस्य द्यौर्मूर्धेति चोपदिशंस्तस्या वैश्वानरांशभूताया दिवस्सुतेजा इति गुणनामधेयं प्राचिख्यपत् । एवं सत्ययज्ञादिभिरादित्यवाय्वाकाशपृथिवीनामेकैकेनैकैकमुपास्यमानतया कथितानां \"विश्वरूपः, पृथग्वर्त्मा, बहुलो, रयिः, पतिष्ठा\" इत्येकैकगुणनामधेयानि वैश्वानरात्मनश्चक्षुःप्राणसन्देहवस्तिपादावयवत्वं चोपदिष्टम् । सन्देहो मध्यकाय उच्यते; अत एवम्भूतद्युर्मर्धत्वादिविशिष्टं परमपुरुषस्यैव रूपमिति वैश्वानरः परमपुरुष एव ।। पुनरप्यनिर्णयमेवाशङ्क्य परिहरति-यदुक्त्तं वैश्वानरः परमात्मेति निश्चीयत इति । तन्न; शब्दादिभ्योऽन्तःप्रतिष्ठानाच्च जाठरस्याप्यग्नेरिह प्रतीयमानत्वात् । शब्दस्तावद्वाजिनां वैश्वानरविद्याप्रकरणे \"स एषोऽग्निर्वैश्वानरः\" इति वैश्वानरसमानाधिकरणताऽग्निरिति श्रूयते; अस्मिन् प्रकरणे च \"हृदयं गार्हपत्यो मनोऽन्वाहार्यपचन आस्यमाहवनीयः\" इति वैश्वानरस्य हृदयादिस्थस्याग्नित्रयकल्पनं क्रियते तद्यद्भक्त्तं प्रथममागच्छेत्तद्धोमीयं स यां प्रथमामाहुतिं जुहुयात्तां जुहुयात् प्राणाय स्वाहा\" इत्यादिना प्राणाहुत्याधारत्वं च वैश्वानरस्यावगम्यते । तथा वैश्वानरस्यास्मिन् पुरुषेऽन्तःप्रतिष्ठानं वाजसनेयिनः समामनन्ति \"स यो हैतमेवमग्निं वैश्वानरं पुरुषविधं पुरुषेऽन्तःप्रतिष्ठितं वेद\" इति । अतोऽग्निशब्दसामानाधिकरण्यादग्नित्रेतापरिकल्पनात्प्राणाहुत्याधारमावादन्तःप्रतिष्ठानाच्च वैश्वानरस्य जाठरत्वमपि प्रतीयत इति नैकान्ततः परमात्मत्वमिति चेत् तन्न; तथा दृष्टयुपदेशात्पूर्वोक्त्तस्य त्रैलोक्यशरीरस्य परस्य ब्रह्मणो वैश्वानरस्य जाठराग्निशरीरतया तद्विशिष्टस्योपासनोपदेशात् । अग्निशब्दादिभिर्हि न केवलो जाठरः प्रतिपाद्यते, अपि तु जाठराग्निविशिष्टः परमात्मा । कथमिदमवगम्यत इति चेत् असम्भवात् जाठरस्य केवलस्य त्रैलोक्यशरीरत्वासम्भवात् । त्रैलोक्यशरीरतया प्रतिपन्नवैश्वानरसमानाधिकरणो जाठरविषयतया प्रतीयमानोऽग्निशब्दो जाठरशरीरतया तद्विशिष्टं परमात्मानमेवाभिदधातीत्यर्थः । यथोक्त्तं भगवता \"अहं वैश्वानरो भूत्वा प्राणिनां देहमाश्रितः । प्राणापानसमायुक्त्तः पचाम्यन्नं चतुर्विधम्\" इति जाठरानलशरीरोभूत्वेत्यर्थः । अतस्तद्विशिष्टस्योपासनमत्रोपदिश्यते । किञ्च पुरुषमपि चैनमधीयते वाजसनेयिनः \"स एषोऽग्निर्वैश्वानरो यत्पुरुषः\" इति, न जाठरस्य केवलस्य पुरुषत्वम् परत्मन एव हि निरुपाधिकं पुरुषत्वम्, यथा \"सहस्रशीर्षा पुरुषः\" \"पुरुष एवेदं सर्वम्\" इत्यादौ ।।\nउक्त्तेभ्य एव हेतुभ्यो देवतायाश्च तृतीयस्य महाभूतस्यापि न वैश्वानरत्वप्रसङ्गः ।।\nवैश्वानरसमानाधिकरणस्याग्निशब्दस्य जाठराग्निशरीरतया तद्विशिष्टस्य परमात्मनो वाचकत्वम्, तथैव परमात्मन उपास्यत्वं चोक्त्तम् । जैमिनिस्त्वाचार्यो वैश्वानरशब्दवदग्निशब्दस्यापि परमात्मन एव साक्षात् अव्य वधानेन वाचकत्वेन न कश्चिद्विरोध इति मन्यते । एतदुक्त्तं भवति- यथा वैश्वानरशब्दः साधारणोऽपि परमात्मासाधारणधर्मविशेषितो विश्वेषं नराणां नेतृत्वादिना गुणेन परमात्मानमेवाभिदधातीति निश्चीयते; एव मग्निशब्दोऽप्यग्रनयनादिना येनैव गुणेन योगाज्ज्वलने वर्त्तते, तस्यैव गुणस्य निरुपाधिकस्य काष्ठागतस्य परमात्मनि सम्भवादस्मिन् प्रकरणे परमात्मासाधारणर्धमविशेषितः परमात्मानमेवाभिधत्त इति ।।\n\"यस्त्वेतमेवं प्रादेशमात्रमभिविमानम्\" इत्यपरिच्छिन्नस्य परस्य ब्रह्मणो द्युतप्रभृतिपृथिव्यन्तप्रदेशसम्बन्धिन्या मात्रया परिच्छिन्नत्वं कथमुपपद्यते ? तत्राह -उपासकाभिव्यक्त्यर्थं प्रादेशमात्रत्वं परमात्मन इत्याश्मरथ्य आचार्यो मन्यते, \"द्यौर्मूर्धा, आदित्यश्चक्षुः, वायुः प्राणः, आकाशो मध्यकायः, आपो वस्तिः, पृथिवी पादौ\" इति द्युप्रभृतिप्रदेशसम्बन्धिन्या मात्रया परिच्छिन्नत्वं कृत्स्नमभिव्याप्तवतो विगतमानस्य ह्यभिव्यक्त्तेरेव हेतोर्भवति ।। मूर्द्धप्रभृत्यवयविशेषैः पुरुषविधत्वं परस्य ब्रह्मणः किमर्थमिति चेत् तत्राह - तथोपासनार्थमिति बादरिराचार्यो मन्यते । \"यस्त्वेतमेवमभिविमानमात्मानं वैश्वानरमुपास्ते स सर्वेषु लोकेषु सर्वेषु भूतेषु सर्वेष्वात्मस्वन्नमत्ति\" इति ब्रह्मप्राप्तये ह्युपासनमुपदिश्यते । एतमेवमिति उक्त्तप्रकारेण पुरुषाकारमित्यर्थः । सर्वेषु लोकेषु सर्वेषु भूतेषु सर्वेष्वात्मसु वर्तमानं यदन्नम्- भोग्यं, तदत्ति- सर्वत्र वर्त्तमानं स्वत एवानवधिकातिशयानन्दं ब्रह्मानुभवति । यत्तु सर्वैः कमर्वश्यैरात्मभिः प्रत्येकमनन्यसाधारणमन्नं भुज्यते तन्मुमुक्षुभिस्त्याज्यत्वादिह न गृह्यते ।।\nयदि परमात्मा वैश्वानरः, कथं तर्ह्युरःप्रभृतीनां वेद्यादित्वोपदेशः, यावता जाठराग्निपरिग्रह एवैतदुपपद्यत इत्यत्राह - अस्य परमात्मन एव वैश्वानरस्य द्युप्रभृतिपृथिव्यन्तशरीरस्य समाराधनभूतायाः उपासकैरहरहः क्रियमाणायाः प्राणाहुतेरग्निहोत्रत्वसम्पादनायायमुरःप्रभृतीनां वेदित्वाद्युपदेश इति जैमिनिराचार्यो मन्यते । तथा हि परमात्मोपासनोचितमेव फलं प्राणाहुत्या अग्निहोत्रसम्पत्तिं च दर्शयतीयं श्रुतिः । \"स य इदमविद्वानग्निहोत्रं जुहोति यथाङ्गारानपोह्य भस्मनि जुहायात्तादृक् तत्स्यात् अथ य एतदेवं विद्वानग्निहोत्रं जुहोति तस्य सर्वेषु लोकेषु सर्वेषु भूतेषु सर्वेष्वात्मसु हुतं भवति तद्यथेषीकतूलमग्नौ प्रोतं प्रदूयतैवं हास्य सर्वे पाप्मनः प्रदूयन्ते\" इति । एनम् परमपुरुषं द्युमूर्धत्वादिविशिष्टं वैश्वानरम् अस्मिन् उपासकशरीरे प्राणाहुत्याधारत्वाय आमनन्ति च \"तस्य ह वा एतस्यात्मनो वैश्वानरस्य मूर्धैव सुतेजाः\" इत्यादिना । अयमर्थः- \"यस्त्वेतमेवं प्रादेशमात्रमभिविमानमात्मानं वैश्वानरमुपास्ते\" इति त्रैलोक्यशरीरस्य परमात्मनो वैश्वानरस्योपासनं विधाय \"सर्वेषु लोकेषु\" इत्यादिना ब्रह्मप्राप्तिं च फलमुपदिश्य अस्यैवोपासनस्याङ्गभूतं प्राणाग्निहोत्रं \"तस्य ह वा एतस्य\" इत्यादिनो पदिशति; यः पूर्वमुपास्यतयोपदिष्टो वैश्वानरस्तस्यावयवभूतानग्न्यादित्यादीन् सुतेजोविश्वरूपादिनामधेयानुपासकशरीरे मूर्धादिपादान्तेषु सम्पादयति । मूर्धैव सुतेजाः- उपासकस्य मूर्धैव परमात्मनमूर्धमूता द्यौरित्यर्थः । चक्षुर्विश्वरूपः आदित्य इत्यर्थः । प्राणः पृथग्वर्त्मावायुरित्यर्थः । सन्देहो बहुलः- उपासकस्य मध्यकाय एव परमात्ममध्यकायभूत आकाश इत्यर्थः । वस्तिरेव रयिः- अस्य वस्तिरेव तदवयवभूता आप इत्यर्थः । पृथिव्येव पादौ- अस्य पादविव तत्पादभूता पृथिवीत्यर्थः । एवमुपासकस्स्वशरीरे परमात्मानं त्रैलोक्यशरीरं वैश्वानरं सन्निहितमनुसन्धाय स्वकीयान्युरोलोमहृदयमन आस्यानि प्राणाहुत्याधारस्य परमात्मनो वैश्वानरस्य वेदिबर्हिर्गार्हपत्यान्वाहार्यपचनाहवनीयानग्निहोत्रोपकरणभूतात् परिकल्प्य प्राणाहुतेश्चाग्निहोत्रत्वं परिकल्प्यैवंविधेन प्राणाग्निहोत्रेण परमात्मानं वैश्वानरमाराधयेदिति \"उर एव वेदिर्लोमानि बर्हिर्हृदयं गार्हपत्यः\" इत्यादिनोपदिश्यते । अतः परमात्मा पुरुषोत्तम एव वैश्वानर इति सिद्धम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.2.6 वैश्वानराधिकरणम्\nछान्दोग्ये \"आत्मानमेवेमं वैश्वानरं संप्रत्यध्येषि। तमेव नो ब्रूहि\" इत्यारभ्य, \"यस्त्वेतमेवं प्रादेशमात्रमभिविमानमात्मानं वैश्वानरमुपास्ते\" इत्यत्र, किमयं वैश्वानरः परमात्मेति शक्यनिर्णयः, उत नेति संशयः। अशक्यनिर्णय इति पूर्वः पक्षः; वैश्वानरशब्दस्य जाठराग्नौ, महाभूततृतीये, देवताविशेषे, परमात्मनि च वैदिकप्रयोगदर्शनात्; अस्मिन्प्रकरणे सर्वेषां लिङ्गोपलब्धेश्च। राद्धान्तस्तु - \"को न आत्मा किं ब्रह्म\" इति सर्वेषां जीवानामात्मभूतं ब्रह्म किमिति प्रक्रमात्, उत्तरत्र च, \"आत्मानं वैश्वानरम्\" इति ब्रह्मशब्दस्थाने सर्वत्र वैश्वानरशब्दप्रयोगाच्च, वैश्वानरात्मा सर्वेषां जीवानामात्मभूतं परं ब्रह्मेति विज्ञायते। सूत्रार्थः - वैश्वानरशब्दनिर्दिष्टः परमात्मा, वैश्वानरशब्दस्यानेकार्थसाधारणस्याप्यस्मिन्प्रकरणे परमात्मासाधारणविशेषणैस्सर्वात्मत्वादिभिः विशेष्यमाणत्वात्। विशेष्यत इति विशेषः॥\nस्मर्यमाणं - प्रत्यभिज्ञायमानम्। अनुमीयतेऽनेनेति अनुमानम्। इति शब्दः प्रकारवचनः। इत्थं रूपं स्मर्यमाणं वैश्वानरस्य परमात्मत्वेऽनुमानं स्यात्, द्युप्रभृतिपृथिव्यन्तमवयवविभागेन वैश्वानरस्य रूपमिहोपदिष्टम् \"अग्निर्मूर्धा चक्षुषी चन्द्रसूर्यौ\" \"द्यां मूर्धानं यस्य विप्रा वदन्ति\" इति श्रुतिस्मृतिप्रसिद्धं परमपुरुषरूपमिह प्रत्यभिज्ञायमानं वैश्वानरस्य परमात्मत्वे लिङ्गं स्यादित्यर्थः॥\nअनिर्णयमाशङ्क्य परिहरति - शब्दादिभ्योऽन्तःप्रतिष्ठानाच्चेति। शब्दस्तावत् वाजिनां वैश्वानरविद्याप्रकरणे \"स एषोऽग्निर्वैश्वानरः\" इति वैश्वानरसमानाधिकरणोऽग्निशब्दः। अस्मिन् प्रकरणे च, \"हृदयं गार्हपत्यः\" इत्यारभ्य वैश्वानरस्य हृदयादिस्थानस्याग्नित्रयपरिकल्पनं प्राणाहुत्याधारत्वं चेत्यादि प्रतीयते। वाजिनामपि \"स यो ह वैतमेवमग्निं वैश्वानरं पुरुषविधं पुरुषेऽन्तःप्रतिष्ठितं वेद\" इति वैश्वानरस्य शरीरान्तःप्रतिष्ठितत्वं प्रतीयते। अतः एतैर्लिङ्गैर्वैश्वानरस्य जाठराग्नित्वप्रतीतेर्नायं परमात्मेति शक्यनिर्णय इति चेत् - तन्न। तथा दृष्ट्युपदेशात्। तथोपासनोपदेशादित्यर्थः। दृष्टिः- उपासनम्। जाठराग्निशरीरतया वैश्वानरस्य परमात्मन उपासनं ह्यत्रोपदिश्यते - \"अयमग्निर्वैश्वानरः, पुरुषेऽन्तःप्रतिष्ठितः\" इत्यादौ। कथमवगम्यत इति चेत् - असंभवात्; केवलजाठराग्नेस्त्रैलोक्यशरीरत्वाद्यसंभवात्। पुरुषमपि चैनमधीयते। चशब्दः प्रसिद्धौ। वाजिनस्तत्रैव \"स एषोऽग्निर्वैश्वानरो यत्पुरुषः\" इति एनं वैश्वानरं पुरुषमपि ह्यधीयते। पुरुषश्च परमात्मैव \"पुरुष एवेदं सर्वम्\" \"पुरुषान्न परं किञ्चित्\" इत्यादिषु प्रसिद्धेः॥\nयतस्त्रैलोक्यशरीरोऽसौ वैश्वानरः, यतश्च निरुपाधिकपुरुषशब्दनिर्दिष्टः ; अत एव नाग्न्याख्या देवता, महाभूततृतीयश्च वैश्वानरश्शङ्कनीयः॥\nअग्निशरीरतया वैश्वानरस्योपासनार्थमग्निशब्दसमानाधिकरणनिर्देश इत्युक्तम्। विश्वेषां नराणां नेतृत्वादिना संबन्धेन यथा वैश्वानरशब्दः परमात्मनि वर्तते, तथैवाग्निशब्दस्यापि वृत्तौ न कश्चिद्विरोध इति जैमिनिराचार्यो मन्यते॥\n\"यस्त्वेतमेवं प्रादेशमात्रमभिविमानमात्मानं वैश्वानरम्\" इति द्युप्रभृतिपृथिव्यन्तप्रदेशसंबन्धिन्या मात्रया परिच्छिन्नत्वमनवच्छिन्नस्य परमात्मनो वैश्वानरस्य कथमुपपद्यत इत्यत्राह- अभिव्यक्तेरित्याश्मरथ्यः। (1-2-30) अनवच्छिन्नस्यैव परमात्मनः उपासनाभिव्यक्त्यर्थं द्युप्रभृतिपृथिव्यन्तप्रदेशपरिच्छिन्नत्वमिति आश्मरथ्य आचार्यो मन्यते॥\nद्युप्रभृतिप्रदेशावच्छेदेनाभिव्यक्तस्य परमात्मनो द्युभ्वादित्यादीनां मूर्धाद्यवयवकल्पनं किमर्थमिति चेत् - तत्राह - अनुस्मृतेर्बादरिः (1-2-31) अनुस्मृतिः - उपासनम्, ब्रह्मप्राप्तये तथोपासनार्थं मूर्धप्रभृतिपादान्तदेहपरिकल्पनमिति बादरिराचार्यो मन्यते॥\nअयं वैश्वानरः परमात्मा त्रैलोक्यशरीर उपास्यः उपादीयते चेत् - \"उर एव वेदिर्लोमानि बर्हिर्हृदयं गार्हपत्यः\" इत्यादिना उपासकशरीरावयवानां गार्हपत्यादित्वपरिकल्पनं किमर्थमित्यत्राह - सम्पत्तेरिति जैमिनिस्तथा हि दर्शयति। (1-2-32) वैश्वानरविद्याङ्गभूतायाः उपासकैरहरहः क्रियमाणायाः प्राणाहुतेरग्निहोत्रत्वसंपादनाय गार्हपत्यादित्वपरिकल्पनमिति जैमिनिराचार्यो मन्यते। तथाह्यग्निहोत्रसंपत्तिमेव दर्शयतीयं श्रुतिः प्राणाहुतिं विधाय, \"अथ य एवं विद्वानग्निहोत्रं जुहोति\" इति । उक्तानामर्थानां पूजितत्वख्यापनायाचार्यग्रहणम्॥\nएनं परमपुरुषं वैश्वानरं द्युभ्वादिदेहम्, अस्मिन् उपासकदेहे प्राणाग्निहोत्रेणाराध्यत्वाय आमनन्ति हि \"तस्य ह वा एतस्य वैश्वानरस्य मूर्धैव सुतेजाः\" इत्यादिना। उपासकमूर्धादिपादान्ता एव द्युप्रभृतयः परमपुरुषस्य मूर्धादय इति प्राणाग्निहोत्रवेलायामनुसन्धेया इत्यर्थः॥ इति वैश्वानराधिकरणम्॥ इति श्रीभगवद्रामानुजविरचिते वेदान्तदीपे प्रथमस्याध्यायस्य द्वितीयः पादः॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.2.6 वैश्वानराधिकरणम्\n'आत्मानमेवेमं वैश्वानरम्' (छा.उ. 5.11.6) इत्यादौ वैश्वानरः परमात्मा, जाठराग्न्यादिषु साधारणस्यापि वैश्वानरशब्दस्य अस्मिन्प्रकरणे परमात्मासाधारणैः सर्वात्मकत्वब्रह्मशब्दादिभिर्विशेष्यमाणत्वात् ॥ 25 ॥\nद्युलोकप्रभृति पृथिव्यन्तं रूपम् 'अग्निर्मूर्धा' (मुं.उ. 2.1.4) इत्यादिषूक्तम्, अत्र प्रत्यभिज्ञायमानमस्य परमात्मत्वे अनुमानं - लिङ्गमित्यर्थः ॥ 26 ॥\nशब्दादिभ्योऽन्तःप्रतिष्ठानाच्च नेति चेन्न तथा दृष्ट्युपदेशादसम्भवात्पुरुषमपि चैनमधीयते ॥ 27 ॥ 'स एषोऽग्निर्वैश्वानरः' (अग्निर. 10.5.6.11) इति अग्निशब्दसामानाधिकरण्यात् प्राणाहुत्याधारत्वादिभिः, 'पुरुषेऽन्तः प्रतिष्ठितम्' (अग्निर. 10.5.6.11) इत्यादेश्च नायं परमात्मेति चेत्, नैतत्; जाठराग्निशरीरकत्वेनोपास्यत्वोपदेशात् । केवलजाठराग्नेः त्रैलोक्यशरीरकत्वाद्यसंभवाच्च । 'स एषोऽग्निर्वैश्वानरो यत्पुरुषः' (अग्निर. 10.5.6.11) इत्येनं वैश्वानरं पुरुषमप्यधीयते वाजिनः । निरुपाधिकपुरुषशब्दश्च परमात्मनि नारायणे एव 'सहस्रशीर्षम्' (तै.आ. 6.11.1) इत्यारभ्य, 'विश्वमेवेदं पुरुषः' (तै.आ. 6.11.1) इत्यादिषु प्रसिद्धः ॥ 27 ॥\nयतोऽयं वैश्वानरः त्रैलोक्यशरीरः पुरुषशब्दनिर्दिष्टश्च, ततोऽयं नाग्न्याख्यदेवता, तृतीयमहाभूतञ्च ॥ 28 ॥\nनावश्यमग्निशरीरकत्वेन उपास्यत्वायेदमग्निशब्दसामानाधिकरण्यम्, अग्रनयनादियोगेन परमात्मन्येवाग्निशब्दस्य साक्षाद्वृत्तेस्सामानाधिकरण्याविरोधं जैमिनिराचार्यो मन्यते ॥ 29 ॥\n'यस्त्वेतमेवं प्रादेशमात्रम्' इत्यनवच्छिन्नस्य द्युप्रभृतिपरिच्छिन्नत्वम् उपासकाभिव्यक्त्यर्थमिति आश्मरथ्यः ॥ 30 ॥\nद्युप्रभृतिपृथिव्यन्तानां मूर्धादिपादान्तावयवत्वकल्पनं, तथाऽनुस्मृत्यर्थं - ब्रह्मप्रतिपत्तय इति बादरिः ॥ 31 ॥\n'उर एव वेदिर्लोमानि बर्हिर्हृदयं गार्हपत्यः' (छा.उ. 5.18.2) इत्यादिना उपासकहृदयादीनां वेद्यादित्वकल्पनं, विद्याङ्गभूतायाः प्राणाहुतेः अग्निहोत्रत्वसंपादनार्थम् इति जैमिनिः । दर्शयति च श्रुतिः - 'य एतदेवं विद्वानग्निहोत्रं जुहोति' (छा.उ. 5.24.2) इति । एते पक्षास्स्वीकृताः । पूजार्थमाचार्यग्रहणम् ॥ 32 ॥\nएनम् - परमात्मानम्, अस्मिन् - उपासितृशरीरे प्राणाहुतिवेलायाम् अनुसन्धानार्थं 'तस्य ह वा एतस्य .... मूर्धैव सुतेजाः' (छा.उ. 5.18.2) इत्यादि आमनन्ति च; उपासकस्य मूर्धादिरेवाऽस्य परमात्मनो मूर्धादिरित्यर्थः ॥ 33 ॥ ॥ इति श्रीभगवद्रामानुजविरचिते श्रीवेदान्तसारे प्रथमाध्यायस्य द्वितीयः पादः ॥ 1.2 ॥"
                            }
                        ]
                    }
                ]
            },
            {
                "title": "Pada 3",
                "number": 3,
                "verses": [
                    {
                        "verse_number": 18,
                        "original_text": "Adhikarana 1.3.1 द्युब्वाद्यधिकरणम्\nद्युभ्वाद्यायतनं स्वशब्दात्  ॥1.3.1॥\nमुक्तोपसृप्यव्यपदेशात्  ॥1.3.2॥\nनानुमानमतच्छब्दात् प्राणभृच्च ॥1.3.3॥\nभेदव्यपदेशात् ॥1.3.4॥\nप्रकरणात् ॥1.3.5॥\nस्थित्यदनाभ्याञ्च ॥1.3.6॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.1 द्युब्वाद्यधिकरणम्\nआथर्वणिका अधीयते \"यस्मिन्द्यौः पृथिवी चान्तरिक्षमोतं मनस्सह प्राणैश्च सर्वैः । तमेवैकं जानथात्मानमन्या वाचो विमुञ्चथ अमृतस्यैष सेतुः\" इति । तत्र संशयः- किमयं द्युपृथिव्यादीनामा यतनत्वेन श्रूयमाणो जीवः, उत परमात्मा ? इति । किं युक्त्तम् ? जीव इति । कुतः ? \"अरा इव रथनाभौ संहता यत्र नाड्यस्स एषोन्तश्चरते बहुधा जायमानः\" इति परस्मिन् श्लोके पूर्ववाक्यप्रस्तुतं द्युपृथिव्याद्यायतनं \"यत्र\" इति पुनरपि सप्तम्यन्तेन परामृश्य तस्य नाड्याधारत्वमुक्तवा, पुनरपि \"स एषोऽन्तश्चरते बहुधा जायमानः\" इति तस्य बहुधा जायमानत्वञ्चोच्यते; नाडीसम्बन्धो देवादिरूपेण बहुधा जायमानत्वञ्च जीवस्यैव धर्मः । अस्मिन्नपि श्लोके \"ओतं मनस्सह प्राणैश्च सर्वैः\" इति प्राणपञ्चकस्य मनसश्चाश्रयत्वमुच्यमामं जीवधर्म एव । एवं जीवत्वे निश्चिते सति द्युपृथिव्याद्यायतनत्वादिकं यथाकथञ्चित्सङ्गमयितव्यमिति । एवं प्राप्ते प्रचक्ष्महेद्युभ्वाद्यायतनं स्वशब्दात् । द्युपृथिव्यादीनामायतनं परं ब्रह्म; कुतः ? स्वशब्दात् परब्रह्मासाधारणशब्दात् । \"अमृतस्यैष सेतुः\" इति परस्य ब्रह्मणोऽसाधारणश्शब्दः । \"तमेवं विद्वानमृत इह भवति । नान्यः पन्था अयनाय विद्यते\" इति सर्वत्रोपनिषत्सु स एवामृतत्वप्राप्तिहेतुश्श्रूयते । सिनोतेश्च बन्धनार्थत्वात्सेतुः अमृतस्य प्रापक इत्यर्थः । सेतुरिव वा सेतुः - नद्यादिषु सेतुर्हि कूलस्य प्रतिलम्भकः, संसाराणर्वपारभूतस्यामृतस्यैष प्रतिलम्भक इत्यर्थः । आत्मशब्दश्च निरुपाधिकः परस्मिन् ब्रह्मणि मुख्यवृत्तः, आप्नोतीति ह्यात्मा, स्वेतरसमस्तस्य नियन्तृत्वेन व्याप्तिस्तस्यैव सम्भवति; अतस्सोपि तस्यैव शब्दः । \"यस्सर्वज्ञस्सर्ववित्\" इत्यादयश्चो परितनाः परस्यैव ब्रह्मणश्शब्दाः । नाड्याधारत्वं तस्यापि सम्भवति \"सन्ततं सिराभिस्तु लम्बत्या कोशसन्निभम्\" इत्यारभ्य \"तस्याश्शिखाया मध्ये परमात्मा व्यवस्थितः\" इति श्रवणात् । \"बहुधा जायमानः\" इत्यपि परस्मिन् ब्रह्मणि सङ्गच्छते । \"अजायमानो बहुधा विजायते । तस्य धीराः परिजानन्ति योनिम्\" इति देवादीनां समाश्रयणीयत्वाय तत्तज्जातीयरूपसंस्थानगुणकर्मसमन्वितः स्वकीयं स्वभावमजहदेव स्वेच्छया बहुधा विजायते परः पुरुष इत्यभिधानात् । स्मृतिरपि \"अजोपि सन्नव्ययात्मा भूतानामीश्वरोऽपि सन् । प्रकृतिं स्वामधिष्ठाय सम्भवाम्यात्ममायया\" इति । मनःप्रभृतिजीवोपकरणाधारत्वं च सर्वाधारस्य परस्यैवोपपद्यते ।\nइतश्च परमपुरुषः- अयं द्युपृथिव्याद्यायतनभूतः पुरुषः संसारबन्धान्मुक्त्तैरपि प्राप्यतया व्यपदिश्यते । \"यदा पश्यः पश्यते रुक्मवर्णं कतर्ारमीशं पुरुषं ब्रह्मयोनिम् । तथा विद्वान् पुण्यपापे विधूय निरञ्जनः परमं साम्यमुपैति\" \"यथा नद्यस्स्यन्दमानास्समुद्रे अस्तं गच्छन्ति नामरूपे विहाय । तथा विद्वान्नामरूपाद्विमुक्त्तः परात्परं पुरुषमुपैति दिव्यम्\" इति । संसारबन्धनाद्विमुक्त्ता एव हि विधूतपुण्यपापा निरञ्जना नामरूपाभ्यां विनिर्मुक्त्ताश्च । पुण्यपापनिबन्धनाचित्संसर्गप्रयुक्त्तनामरूपभाक्तवमेव हि संसारः । अतो विधूतपुण्यपापैर्निरञ्जनैः प्रकृतिसंसर्गरहितैः परेण ब्रह्मणा परमं साम्यमापन्नैः प्राप्यतया निर्दिष्टो द्युपृथिव्याद्यायतनभूतः पुरुषः परं ब्रह्मैव । परब्रह्माह्यासाधारणशब्दादिभिः परमेव बह्मेति पसाध्य प्रत्यगात्मासाधारणशब्दाभावाच्चायं पर एवेत्याह- यथाऽस्मिन् प्रकरणे प्रतिपादकशब्दाभावात्प्रधानं न प्रतिपाद्यम्; एवं प्राणभृदपीत्यर्थः । अनुमीयत इत्यनुमानं परोक्त्तं प्रधानमुच्यते, अनुमानप्रमितत्वादानुमानमिति वा । अतच्छब्दात् तद्वाचिशब्दाभावादित्यर्थः । \"अर्थाभावे यदव्ययम्\" इत्यव्ययीभावः ।।\nइतश्चायं न प्रत्यगात्मा । \"समाने वृक्षे पुरुषो निमग्नोऽनीशया शोचति मुह्यमानः । जुष्टं यदा पश्यत्यन्यमीशमस्य महिमानमिति वीतशोकः\" इत्यादिभिर्जीवाद्विलक्षणत्वेनायं व्यपदिश्यते । अनीशयाभोग्यभूतया प्रकृत्या मुह्यमानश्शोचति जीवः, अयं यदा स्वस्मादन्यं सर्वस्येशं प्रियमाणम्, अस्य- ईश्वरस्य महिमानं च निखिलजगन्नियमनरूपं पश्यति; तदा वीतशोको भवति ।।\nप्रकरणञ्चेदं परस्य ब्रह्मण इति \"अदृश्यत्वादिगुणको धमर्ोक्त्तेः\" इत्यत्रैव प्रदर्शितम् । नाडीसम्बन्धबहुधाजायमानत्वमनःप्राणाधारत्वैश्च प्रकरणविच्छेदाशङ्कामात्रमत्र पर्यहार्ष्म ।।\n\"द्वा सुपर्णा सयुजा सखाया समानं वृक्षं परिषस्वजाते । तयोरन्यः पिप्पलं स्वाद्वत्त्यनश्नन्नन्यो अभिचा कशीति\" इत्येकस्य कर्मफलादनम् अन्यस्य च कर्मफलमनश्नत एव दीप्यमानतया शरीरान्तस्थितिमात्रं प्रतिपाद्यते । तत्र कर्मफलमनश्नन्दीप्यमान एव सर्वज्ञोऽमृतसेतुस्सर्वात्मा द्युभ्वाद्यायतनं भवितुमर्हति, न पुनः कर्मफलमदन् शोचन्प्रत्यगात्मा; अतो द्युभ्वाद्यायतनं परमात्मेति सिद्धम् ।।\n।। इति द्युभ्वाद्यधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.1 द्युब्वाद्यधिकरणम्\nआथर्वणे \"यस्मिन् द्यौः पृथिवी चान्तरिक्षमोतं मनस्सह प्राणैश्च सर्वैस्तमेवैकं जानथात्मानमन्या वाचो विमुञ्चथ अमृतस्यैष सेतुः\" (मु.उ. २-२-५) इत्यत्र द्युपृथिव्यादीनामायतनं किं जीवः, उत परमात्मेति संशयः। जीव इति पूर्वः पक्षः, मनःप्रभृतीन्द्रियाधारत्वश्रुतेः, उत्तरत्र नाडीसंबन्धात्, जायमानत्वश्रुतेश्च। राद्धान्तस्तु - निरुपाधिकात्मत्वामृतसेतुत्वयोः परमात्मधर्मयोश्श्रवणात्परमात्मैवायम्। सर्वं नियन्तृतया आप्नोतीति ह्यात्मा। अमृतस्य प्रापकतया सेतुश्च स एव। नाडीसंबन्धः, बहुधाजायमानत्वञ्च, \"सन्ततँ सिराभिस्तु लम्बत्याकोशसन्निभम्\" (तै.ना.उ. ६-११-२) \"अजायमानो बहुधा विजायते\" (तै.आर. ३-१३-३) इत्यादिषु सर्वसमाश्रयणीयत्वायाजहत्स्वभावस्यैव परमात्मनोऽपि दृश्यत इति। सूत्रार्थस्तु - द्युपृथिव्यादीनामायतनं परमात्मा, स्वशब्दात्॥१॥\n\"तदा विद्वान्पुण्यपापे विधूय निरञ्जनः परमं साम्यमुपैति\" (मु.उ. ३-१-३) \"तथा विद्वान्नामरूपाद्विमुक्तः परात्परं पुरुषमुपैति दिव्यम्\" (मु.उ. ३-२-८) इति च बन्धान्मुक्तस्य प्राप्यतया व्यपदेशाच्चायं परमात्मा॥ २॥\nआनुमानम् - अनुमानगम्यं प्रधानम्। यथा तद्वाचिशब्दाभावात्तदिह न गृह्यते; तथा प्राणभृदपीत्यर्थः। अतश्चायं परमात्मा॥ ३॥\n\"अनीशया शोचति मुह्यमानः। जुष्टं यदा पश्यत्यन्यमीशम्\" (मु.उ. ३-१-२) इत्यादिना जीवाद्भेदेन व्यपदेशाच्चायं परमात्मा॥ ४॥\n\"अथ परा यया तदक्षरमधिगम्यते\" (मु.उ. १-१-५) इत्यादिना परमात्मन एव प्रकृतत्वात्॥ ५॥\n\"तयोरन्यः पिप्पलं स्वाद्वत्ति अनश्नन्नन्यो अभिचाकशीति\" (मु.उ. ३-१-१) इति कर्मफलमनश्नतः परमात्मनो दीप्यमानतया स्थितेः, जीवस्य कर्मपरवशतया तत्फलादनाच्च परमात्मनो जीवात् भेदावगमात् अमृतसेतुद्युभ्वाद्यायतनं न जीवः। \"अदृश्यत्वादिगुणकः\" (ब्र.सू. १-२-२२) इत्यनेन परमात्मत्वे स्थापितेऽपि, नाडीसंबन्धबहुधाजायमानत्वलिङ्गात्, याऽवान्तरप्रकरणविच्छेदाशङ्का, सा निराकृता \"द्युभ्वाद्यायतनम्\" (ब्र.सू. १-३-१) इति। वैश्वानरस्य त्रैलोक्यशरीरत्वादिना परमात्मत्वनिर्णय इति मध्ये वैश्वानरविद्या निरूपिता॥ ॥ इति द्युभ्वाद्यधिकरणम्॥ १॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.1 द्युब्वाद्यधिकरणम्\n\"यस्मिन् द्यौः पृथिवी चान्तरिक्षम्\" इत्यादौ द्युपृथिव्यादीनामायतनमाधारः परमपुरुषः. \"तमेवैकं जानथात्मानम्\" इत्यात्मशब्दात् । निरुपाधिकात्मत्वं हि परमपुरुषस्यैव । \"अमृतस्यैव सेतुः\" इति तदेव द्रढयति । \"बहुधा जायमानः\" इत्यपि परत्वं न निवारयति । \"अजायमानो बहुझा विजायते\" इति कर्मभिरजायमानस्यैवाश्रितवात्सल्याच्छन्दतो जननं हि तस्य श्रूयते ॥\n\"तदा विद्वान् पुण्यपापे विधूय निरञ्जनः परमं साम्यमुपैति\" \"तथा विद्वान्नामरूपाद्विमुक्तः परात्परं पुरुषमुपैति दिव्यम्\" इति च पुण्यपापमामरूपविनिर्मुक्तानां प्राप्यतया व्यपदेशाच्चायं परः ॥\nयथा न प्रधानमतच्छब्दात् , तथा न प्राणभृदपीत्यर्थः ।।\n\"अनीशया शोचति मुह्यमानः । जुष्टं यदा पश्यत्यन्यमीशम् \" इत्यादिना प्रत्यगात्मनो भेदेन व्यपदेशाच्चायं परः।।\n\"अथ परा यया तदक्षरमधिगम्यते \" इत्यादि परस्य हीदं प्रकरणम् ।।\n\"तयोरन्यः पिप्पलं स्वाद्वस्त्यनश्नन्योऽभिचाकशीति\" इति जीवस्यकर्मफलादनभिधायानश्नतो दीप्यमानस्य स्थित्यभिधनाच्चायं परमात्मा ।।"
                            }
                        ]
                    },
                    {
                        "verse_number": 19,
                        "original_text": "Adhikarana 1.3.2 भूमाधिकरणम्\nभूमा संप्रसादादध्युपदेशात् ॥1.3.7॥\nधर्मोपपत्तेश्च  ॥1.3.8॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.2 भूमाधिकरणम्\nइदमामनन्ति च्छन्दोगाः \"यत्र नान्यत्पश्यति नान्यच्छृणोति नान्यद्विजानाति स भूमा । अथ यत्रान्यत्पश्यत्यन्यच्छृणोत्यन्यद्विजानाति तदल्पम्\" इति । अत्रायं भूमशब्दो भावप्रत्ययान्तो व्युत्पाद्यते । तथा हि; पृथ्वादिषु बहुशब्दः पठ्यते, ततः \"पृथ्वादिभ्य इमनिज्वा\" इति इमनिच्प्रत्यये कृते \"बहोर्लोपो भू च बहोः\" इति प्रकृतिप्रत्यययोर्विकारे भूमेति भवति । भूमा- बहुत्वमित्यर्थः । अत्र चायं बहुशब्दो वैपुल्यवाची, न सङ्खयावाची; \"यत्रान्यत्पश्यति तदल्पम्\" इत्यल्पप्रतियोगित्वश्रवणात् । अन्यशब्दनिर्द्दिष्टधर्मिप्रतियोगिप्रतिपादनपरत्वादेव धर्मिपरश्च निश्चीयते; न धर्ममात्रपरः । तदेवं भूमेति विपुल इत्यर्थः । वैपुल्यविशेष्यश्चेहात्मेत्यवगतः \"तरति शोकमात्मवित्\" इति प्रक्रम्य भूमविज्ञानमुपदिश्य \"आत्मैवेदं सर्वम्\" इति तस्यैवोपसंहारात् । अत्र संशय्यते, किमयं भूमगुण विशिष्टः प्रत्यगात्मा, उत परमात्मा ? इति । किं युक्त्तम् ? प्रत्यगात्मेति । कुतः ? \"श्रुतं ह्येवमेवं भगवद्दृशेभ्यस्तरति शोकमात्मवित्\" इत्यात्मजिज्ञासयोपसेदुषे नारदाय नामादिप्राणपर्यन्तेषु उपास्यतयोपदिष्टेषु \"अस्ति भगवो नामनो भूयः\" \"अस्ति भगवो वाचो भूयः\" इत्यादयः प्रश्नाः, \"वाग्वा व नाम्नो भूयसी\" \"मनो वाव वाचो भूयः\" इत्यादीनि च प्रतिवचनानि प्राणात् प्राचीनेषु दृश्यन्ते; प्राणो तु न पश्यामः, अतः प्राणपर्यन्त एवायमात्मोपदेश इति प्रतीयते, तेनेह प्राणशब्दनिर्द्दिष्टः प्राणसहचारी प्रत्यगात्मैव, न वायुविशेषमात्रम् । \"प्राणो ह पिता प्राणो ह माता\" इत्यादयश्च प्राणस्य चेतनतामवगमयन्ति \"पितृहा मातृहा\" इत्यादिना सप्राणेषु नितृप्रभृतिषूपमर्द्दकारिणि हिंसकत्वनिमित्तोपक्रोशवचनात्तेष्वेव विगतप्राणेष्वत्यन्तोपमर्दकारिण्यप्युपक्रोशाभाववचनाच्च हिंसायोग्यश्चेतन एव प्राणशब्दनिर्द्दिष्टः । अप्राणेषु स्थावरेष्वपि चेतनेषूपमर्द्दभावाभावयोर्हिंसातदभावदर्शनादयं हिंसायोग्यतया निर्द्दिष्टः प्राणः प्रत्य गात्मैवेति निश्चीयते, अत एव च अरनाभिदृष्टान्ताद्युपन्यासेन प्राणशब्दनिर्द्दिष्टः पर इति न भ्रमितव्यम् । परस्य हिंसाप्रसङ्गाभावात्, जीवादितरस्य तद्भोग्यभोगोपकरणभूतस्य कृत्स्नस्याचिद्वस्तुनो जीवायत्तस्थितित्वेन प्रत्यगात्मन्येवारनाभिदृष्टान्तोपपत्तेश्च । अयमेव च प्राणशब्दनिर्द्दिष्टो भूमा, \"अस्ति भगवः प्राणाद्भूयः\" इति प्रश्नस्य \"अदो वाव प्राणाद्भूयः\" इति प्रतिवचनस्य चाभावाद्भूमसंशब्दनात्प्राक्प्राणप्रकरणस्याविच्छेदात् । किञ्च प्राणवेदिनोऽतिवादित्वमुक्तवा तमेव \"एष तु वा अतिवदति\" इति प्रत्यभिज्ञाप्य \"यस्सत्येनातिवदति\" इति तस्य सत्यवदनं प्राणोपासनाङ्गतयोपदिश्य उपादेयस्य सत्यवदनस्य शेषितया पूर्वनिर्दिष्टप्राणयाथात्म्यविज्ञानं \"यदा वै विजानात्यथ सत्यं वदति\" इत्युपदिश्य तत्सिध्द्यथर्ं च मननश्रद्धानिष्ठाप्रयत्नानुपदिश्य तदारम्भाय च प्राप्य भूतप्राणशब्दनिर्दिष्टप्रत्यगात्मस्वरूपस्य सुखरूपताज्ञानमुपदिश्य तस्य च सुखस्य विपुलता \"भूमा त्वेव विजिज्ञासितव्यः\" इत्युपदिश्यते । तदेवं प्रत्यगात्मन एवाविद्यावियुक्त्तं रूपं विपुलसुखमित्युपदिष्टमिति \"तरति शोकमात्मवित्\" इत्युपक्रमाविरोधश्च; अतो भूमगुणविशिष्टः प्रत्यगात्मा यत एवं भूमगुणविशिष्टः प्रत्यगात्मा अत एवाहमर्थे प्रत्यगात्मनि \"अहमेवाधस्तादहमुपरिष्टात्\" इत्यारभ्य \"अहमेवेदं सर्वम्\" इति प्रत्यगात्मनो वैभवमुपदिशति । एवं प्रत्यगात्मत्वे निश्चिते सति तदनुगुणतया वाक्यशेषो नेतव्य इति । एवं प्राप्तेऽभिधीयते- भूमा सम्प्रसादादध्युपदेशात् । भूमगुणविशिष्टो न प्रत्यगात्मा, अपि तु परमात्मा । कुतः ? सम्प्रसादादध्युपदेशात्- सम्प्रसादः प्रत्यगात्मा, \"एष सम्प्रसादोऽस्माच्छरीरात्समुत्थाय परं ज्योतिरुपसम्पद्य स्वेन रूपेणाभिनिष्पद्यते\" इत्युपनिषत्प्रसिद्धेः । संप्रसादात्- प्रत्यगात्मनोऽधिकतया भूमविशिष्टस्य सत्यशब्दाभिधेयस्योपदेशादित्यर्थः । सत्यशब्दाभिधेयं च परं बह्म । एतदुक्त्तं भवति, यथा नामादिषु प्राणपर्यन्तेषु पूर्वपूर्वाधिकतयोत्तरोत्तराभिधानार्त्पेवेभ्य उत्तरेषामर्थान्तरत्वम्; एवं प्राणशब्दनिर्दिष्टात्प्रत्यगात्मनोऽधिकतया निर्द्दिष्टस्सत्यशब्दाभिधेयस्तस्मादर्थान्तरभूत एव; सत्यशब्दनिर्द्दिष्ट एव भूमेति सत्याख्यं परं ब्रह्मैव भूमेत्युपदिश्यत इति । तदाह वृत्तिकारः \"भूमा त्वेवेति भूमा ब्रह्म नामादिपरम्परया आत्मन ऊर्ध्वमस्योपदेशात्\" इति । प्राणशब्दनिर्द्दिष्टादधिकतया सत्यस्योपदेशः कथमवगम्यत इति चेत् \"स वा एष एवं पश्यन्नेवं मन्वान एवं विजानन्नतिवादी भवति\" इति प्राणविदोऽतिवादित्वमुक्तवा \"एष तु वा अतिवदति यस्सत्येनातिवदति\" इति सत्यवेदित्वेनातिवादिनं तुशब्देन पूर्वस्मादतिवादिनो व्यावतर्यति । अत एव \"एष तु वा अतिवदति\" इत्यत्र प्राणातिवादिनो न प्रत्यभिज्ञा, अतोऽस्यातिवादित्वनिमित्तं सत्यं पूर्वातिवादित्वनिमित्तात्प्राणादधिकमिति विज्ञायते । ननु च प्राणवेदिन एव सत्यवदनमङ्गत्वेनोपदिष्टम्; अतः प्राणप्रकरणाविच्छेद इत्युक्त्तम् । नैतद्युक्त्तम्; तुशब्देन ह्यतिवाद्येवान्यः प्रतीयते, न तु तस्यैवातिवादिनः सत्यवदनाङ्गविशिष्टतामात्रम् । \"एष तु वा अग्निहोत्री यस्सत्यं वदति\" इत्यादिष्वग्निहोत्र्यन्तराप्रतीतेः प्रतीतस्यैवाग्निहोत्रिणस्सत्यवदनाङ्गविधानमिति क्लिष्टा गति राश्रीयते, अत्र त्वतिवाद्यन्तरत्वनिमित्तं सत्यशब्दाभिधेयं परं ब्रह्म प्रतीयते । सत्यशब्दश्च \"सत्यं ज्ञानमनन्तं ब्रह्म\" इत्यादिषु परस्मिन् ब्रह्मणि प्रयुक्त्तः, अतस्तन्निष्ठस्यातिवादिनः पूर्वस्मादधिकत्वं सम्भवतीति वाक्यस्वरससिद्धमन्यत्वं न बाधितव्यम् । अतिवादित्वं हि वस्त्वन्तरात्पुरुषार्थतया अतिक्रान्तस्वोपास्यवस्तुवादित्वम्; नामाद्याशापर्यन्तोपास्यवस्त्वतिक्रान्तस्वोपास्यप्राणशब्दनिर्द्दिष्टप्रत्यगात्मवादित्वात्प्राणविदोऽतिबादित्वम्; तस्यापि सातिशयपुरुषार्थत्वान्निरतिशयपुरुषार्थतयोपास्यपरब्रह्मवादिन एव साक्षादतिवादित्वमिति \"एष तु वा अतिवदति यस्सत्येनातिवदति\" इत्युक्त्तम् । सत्येनेतीत्थम्भूतलक्षणो तृतीया; सत्येन परेण ब्रह्मणोपास्येनोपलक्षितो योऽतिवदतीत्यर्थः । अत एवैवं शिष्यः प्रार्थयते \"सोऽहं भगवस्सत्येनातिवदानि\" इति । आचार्यश्च \"सत्यं त्वेव विजिज्ञासितव्यम्\" इत्याह । \"आत्मनः प्राणः\" इति च प्राणशब्दनिर्द्दिष्टस्यात्मन उत्पत्तिरुच्यते; अतः \"तरति शोकमात्मवित्\" इति प्रक्रान्त आत्मा प्राणशब्दनिर्द्दिष्टादन्य इति गम्यते । \"यत्तूक्त्तम्\" \"अस्ति भगवः प्राणाद्भूयः\" इति प्रश्नस्य \"अदो वाव प्राणाद्भूयः\" इति प्रतिवचनस्य चादर्शनात्प्रक्रान्त आत्मोपदेशः प्राणोपदेशपर्यवसानो गम्यत इति । तदयुक्त्तम्, न हि प्रश्नप्रतिवचनाभ्यामेवार्थान्तरत्वं गम्यते; प्रमाणान्तरेणापि तत्सम्भवात् । उक्त्तं च प्रमाणान्तरम् । \"अस्ति भगवः प्राणाद्भूयः\" इत्यपृच्छतोऽयमभिप्रायः नामादिष्वाशापर्यन्तेष्वचेतनेषु पुरुषार्थभूयस्तया पूर्वपूर्वमतिक्रान्तेष्वप्युत्तरोत्तरेषूपदिष्टेषु तत्तद्वेदिन आचार्येणातिवादित्वं नोक्त्तम्, प्राणशब्दनिर्दिष्टप्रत्यगात्मयाथात्म्यवेदिनस्तु पुरुषार्थभूयस्त्वातिशयं मन्वानेन \"स वा एष एवं पश्यन्नेवं मन्वान एवं विजानन्नतिवादी भवति\" इत्यतिक्रान्तवस्तुवादित्वमुक्त्तम्; अतोऽत्रैवात्मोपदेशस्समाप्त इति मत्वा शिष्यो भूयो न पप्रच्छ । आचार्यस्त्विदमपि सातिशयं मत्वा निरतिशयपुरुषार्थभूतं सत्यशब्दाभिधेयं परं ब्रह्म \"एष तु वा अतिवदति यस्सत्येनाति वदति\" इति स्वयमेवोपचिक्षेप । शिष्योऽपि परमपुरुषार्थरूपे परस्मिन् ब्रह्मण्युपक्षिप्ते तत्स्वरूपतदुपासनयाथात्म्यबुभुत्सया \"सोऽहं भगवस्सत्त्येनातिवदानि\" इति प्रार्थयामास । ततो ब्रह्मसाक्षात्कारनिमित्तातिवादित्वसिद्धये ब्रह्मसाक्षात्कारोपायभूतं ब्रह्मोपासनम् \"सत्यं त्वेव विजिज्ञासितव्यम्\" इत्युपदिश्य तदुपायभूतं ब्रह्ममननं \"मतिस्त्वेव विजिज्ञासितव्या\" इत्युपदिश्य श्रवणप्रतिष्ठार्थत्वान्मननस्य मननोपदेशेन श्रवणमर्थसिद्धं मत्वा श्रवणोपायभूतां ब्रह्मणि श्रद्धां \"श्रद्धा त्वेव विजिज्ञासितव्या\" इत्युपदिश्य तदुपायभूतां च तन्निष्ठां \"निष्ठा त्वेव विजिज्ञासितव्या\" इत्युपदिश्य तदुपायभूतां तदुद्योगप्रयत्नरूपां कृतिमपि \"कृतिस्त्वेव विजिज्ञासितव्या\" इत्युपदिश्य श्रवणाद्युपक्रमरूपकृतिसिद्धये प्राप्यभूतस्य सत्यशब्दाभिहितस्य ब्रह्मणः सुखरूपता ज्ञातव्येति\" \"सुखं त्वेव विजिज्ञासितव्यम्\" इत्युपदिश्य निरतिशयविपुलमेव सुखं परमपुरुषार्थरूपं भवतीति तस्यैव ब्रह्मणः सुखरूपस्य निरतिशयविपुलता ज्ञातव्येति \"भूमा त्वेव विजिज्ञासितव्यः\" इत्युपदिश्य निरतिशयविपुलसुखरूपस्य ब्रह्मणो लक्षणमिदमुच्यते \"यत्र नान्यत्पश्यति नान्यच्छृणोति नान्यद्विजानाति स भूमा\" इति । अयमर्थः, अनवधिकातिशयसुखरूपे ब्रह्मण्यनभूयमाने ततोऽन्यत्किमपि न पश्यत्वनुभविता, ब्रह्मस्वरूपतद्विभूत्यन्तर्गतत्वाच्च कृत्स्नस्य वस्तुजा तस्य; अत ऐश्वर्यापरपर्यायविभूतिगुणविशिष्टं निरतिशयसुखरूपं ब्रह्मानुभवस्तद्य्वतिरिक्त्तस्य वस्तुनोऽभावादेव किमप्यन्यन्न पश्यति, अनुभाव्यस्य सर्वस्य सुखरूपत्वादेव दुःखं च न पश्यति; तदेव हि सुखम् यदनुभूयमानं पुरुषानुकूलं भवति । ननु चेदमेव जगद्ब्रह्मणोऽन्यतया अनुभूयमानं दुःखरूपं परिमितसुखरूपं च भवत्कथमिव ब्रह्मविभूतित्वेन तदात्मकतया अनुभूयमानं सुखरूपमेव भवेत् ? उच्यते; कर्मवश्यानां क्षेत्रज्ञानां ब्रह्मणोऽन्यत्वेनानुभूयमानं कृत्स्नं जगत्तत्तत्कर्मानुरूपं दुःखं च परिमितसुखं च भवति अतो ब्रह्मणोऽन्यतया परिमितसुखत्वेन दुःखत्वेन च जगदनुभवस्य कर्मनिमित्तत्वात्कर्मरूपाविद्याविमुक्त्तस्य तदेव जगद्विभूतिगुण विशिष्टब्रह्मानुभवान्तर्गतं सुखमेव भवति । यथा पित्तोपहतेन पीयमानं पयः पित्ततारतम्येनाल्पसुखं विपरीतं च भवति, तदेव पयः पित्तानुपहतस्य सुखायैव भवति; यथैव राजपुत्रस्य पितुर्लीलोपकरणमतथात्वेनानुसन्धीयमानं प्रियत्वमनुपगतं तथात्वानुसन्धाने प्रियतमं भवति; तथा निरतिशयानन्दस्वरूपस्य ब्रह्मणोऽनवधिकातिशयासङ्खयेयकल्याणगुणाकरस्य लीलोपकरणं तदात्मकं चानुसन्धीयमानं जगन्निरतिशयप्रीतये भवत्येव; अतो जगदैश्वर्यविशिष्टमनवधिकातिशयसुखरूपं ब्रह्मानुभवंस्ततोन्यत्किमपि न पश्यति, दुःखं च न पश्यति । एतदेवोपपादयति वाक्यशेषः \"स वा एष एवं पश्यन्नेवं मन्वान एवं विजानन्नात्मरतिरात्मक्रीड आत्ममिथुन आत्मानन्दः स स्वराड्भवति तस्य सर्वेषु लोकेषु कामचारो भवति अथ येऽन्यथाऽतो विदुरन्यराजानस्ते क्षय्यलोका भवन्ति तेषां सर्वेषु लोकेष्वकामचारो भवति\" इति । स्वराट्- अकर्मवश्यः । अन्यराजानः- कर्मवश्याः । तथा \"न पश्यो मृत्युं पश्यति न रोगं नोत दुःखताम् । सर्वं ह पश्यः पश्यति सर्वमाप्नोति सर्वशः\" इति च । निरतिशयसुखरूपत्वं च ब्रह्मणः \"आनन्दमयोऽभ्यासात्\" इत्यत्र प्रपञ्चितम् । अतः प्राणशब्दनिर्द्दिष्टात्प्रत्यगात्मनोऽर्थान्तरभूतस्य सत्यशब्दाभिधेयस्य ब्रह्मणो भूमेत्युपदेशाद्भूमा परं ब्रह्म ।\nअस्य भूम्नो ये धर्मा आम्नायन्ते तेऽपि परस्मिन्नेवोपपद्यन्ते । \"एतदमृतम्\" इति स्वाभाविकममृतत्वम्, \"स्वे महिम्नि\" इत्यनन्याधारत्वम्, \"स एवाधस्तात्\" इत्यादि \"स एवेदं सर्वम्\" इति सर्वात्मकत्वम्, \"आत्मनः प्राणः\" इत्यादिप्राणप्रभृतिसर्वस्योत्पादकत्वमित्यादयो हि धर्माः परमात्मन एव । यत्तु \"अहमेवाधस्तात्\" इत्यादिना सर्वात्मकत्वमुपदिष्टम्, तद्भूमविशिष्टस्य ब्रह्मणोऽहंग्रहेणोपासनमुपदिश्यते \"अथाऽतोऽहङ्कारादेशः\" इत्यहं ग्रहोपदेशोपक्रमात् । अहमर्थस्य प्रत्यगात्मनोऽपि ह्यात्मा परमात्मेत्यन्तर्यामिब्राह्मणादिषूक्रम्; अतः प्रत्यगर्थस्य परमात्मपयर्वसानादहंशब्दोऽपि परमात्मपर्यवसायीति प्रत्यगात्मशरीरकत्वेन परमात्मानुसन्धानार्थोऽयमहंग्रहोपदेशः । परमात्मनः सर्वशरीरतया सर्वात्मत्वात् प्रत्यगात्मनोऽप्यात्मा परमात्मा । तदेव \"अथात आत्मादेशः\" इत्यादिना \"आत्मैवेदं सर्वम्\" इत्यन्तेनोच्यते । एतदेवोपपादयितुं प्रत्यगात्मनोऽप्यात्मभूतात् परमात्मनस्सर्वस्योत्पत्तिरुच्यते \"तस्य ह वा एतस्यैवं पश्यत एवं मन्वानस्यैवं विजानत आत्मनः प्राण आत्मत आकाशः\" इत्यादिना । उपासकस्यान्तर्यामितया अवस्थितात्परमात्मनः सर्वस्योत्पत्तिरित्यर्थः । अतः परमात्मनः प्रत्यगात्मशरीरकत्वज्ञानप्रतिष्ठार्थमहंग्रहोपासनं कर्त्तव्यम् । तस्माद्भूमविशिष्टः परमात्मेति सिद्धम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.2 भूमाधिकरणम्\nछान्दोग्ये \"यत्र नान्यत्पश्यति नान्यच्छृणोति नान्यद्विजानाति स भूमा\" (छा.उ. ७-२४-१) इत्यत्र भूमशब्दनिर्दिष्टो निरतिशयवैपुल्यविशिष्टसुखस्वरूपः किं प्रत्यगात्मा, उत परमात्मेति संशयः । प्रत्यगात्मेति पूर्वः पक्षः । \"तरति शोकमात्मवित्\" (छा.उ. ७-१-३) इति प्रक्रम्य नामादिपरम्परयोत्तरोत्तरभूयस्त्वेन प्रश्नप्रतिवचनाभ्यां प्रवृत्तस्यात्मोपदेशस्य प्राणशब्दनिर्दिष्टे प्रत्यगात्मनि समाप्तिदर्शनात्, प्रत्यगात्मन एव भूमसंशब्दनमिति निश्चीयते । राद्धान्तस्तु - यद्यपि प्रश्नप्रतिवचनाभ्यामुत्तरोत्तरभूयस्त्ववचनं प्राणे पर्यवस्थि(सि)तम्; तथापि प्राणवेदिनोऽतिवादित्वमुक्त्वा, \"एष तु वा अतिवदति यस्सत्येनातिवदति\" (छा.उ. ७-१६-१) इति तुशब्देनोपासकभेदं प्रतिपाद्य, तस्य सत्योपासकस्य पूर्वस्मादाधिक्योपदेशात्, सत्यशब्दाभिधेयं परं ब्रह्मैव भूमविशिष्टमिति । सूत्रार्थस्तु - भूमगुणविशिष्टं परं ब्रह्मैव, संप्रसादादध्युपदेशात् । संप्रसादः प्रत्यगात्मा, \"एष संप्रसादोऽस्माच्छरीरात्समुत्थाय परं ज्योतिरुपसंपद्य\" (छा.उ. ८-३-४) इत्याद्युपनिषत्प्रसिद्धेः, \"एष तु वा अतिवदति\" (छा.उ. ७-१६-१) इति प्रत्यगात्मनोऽधिकतयोपदेशात् । अतिवादित्वं हि स्वोपास्याधिक्यवादित्वम् ॥७॥\nस्वाभाविकामृतत्वस्वमहिमप्रतिष्ठितत्वसर्वात्मत्वसर्वोत्पत्तिहेतुत्वादीनां भूम्नि श्रूयमाणानां धर्माणां परस्मिन्नेव ब्रह्मण्युपपत्तेश्च भूमा परं ब्रह्मैव ॥८॥ ॥ इति भूमाधिकरणम् ॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.2 भूमाधिकरणम्\n\"सुखं त्वेव विजिज्ञासितव्यम्\" \"भूमैव सुखम्\" इत्युक्त्वा भूम्नः स्वरूपमाह - \"यत्र नान्यत्पश्यति नान्यच्छृणोति नान्यद्विजानाति स भूमा\" इति । यस्मिन् सुखेऽनुभूयमाने तद्व्यतिरिक्तं किमपि सुखत्वेन न पश्यति, न शृणोति, न विजानाति, स भूमेत्युच्यते; \"अथ यत्रान्यत्पश्यत्यन्यच्छृणोत्यन्यद्विजानाति तदल्पम्\" इति वचनात् ॥ तथाच महाभारते - \"दिव्यानि कामचाराणि विमानानि सभास्तथा । आक्रीडा विविधा राजन् पद्मिन्यश्चामलोदकाः ॥ एते वै निरयास्तात स्थानस्य परमात्मनः\" ॥ इति । \"एष वै निरयास्तात स्थानस्य परमात्मनः\" इति प्रस्तुतं चातिवादित्वमेवमेव समञ्जसम् । अतिवादित्वं हि स्वोपास्यपुरुषार्थाधिक्यवादित्वम् । तदल्पमित्यल्पप्रतियोगित्वेन भूमेत्युक्तप्रकारवैपुल्यविशिष्टसुखरूपवाची (स्वरूपवाची M.3) । अयं भूम शब्दव्यपदिष्टः परमात्मा, संप्रसादादध्युपदेशात् । संप्रसादः प्रत्यगात्मा, \"अथ य एष संप्रसादः\" इत्यादिश्रुतेः । \"एष तु वा अतिवदति यः सत्येन\" इत्यादिना प्राणशब्दनिर्दिष्टात् प्रत्यगात्मन ऊर्ध्वमर्थान्तरत्वेनास्योपदेशात् ॥ \n\"स भगवः कस्मिन् प्रतिष्ठितः स्वे महिम्नि\" इत्यादावुपदिष्टानां स्वमहिमप्रतिष्ठितत्वसर्वकारणत्व सर्वात्मत्वादिधर्माणां परस्मिन्नेवोपपत्तेश्च भूमा परः ॥"
                            }
                        ]
                    },
                    {
                        "verse_number": 20,
                        "original_text": "Adhikarana 1.3.3 अक्षराधिकरणम्\nअक्षरमम्बरान्तधृतेः ॥1.3.9॥\nसा च प्रशासनात् ॥1.3.10॥\nअन्यभावव्यावृत्तेश्च  ॥1.3.11॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikaranam 1.3.3 अक्षराधिकरणम्\nवाजसनेयिनो गार्गिप्रश्ने समामनन्ति \"सहोवाचैतद्वैतदक्षरं गार्गि ब्राह्मणा अभिवदन्ति अस्थूलमनण्वह्रस्वमदीर्धमलोहितमस्नेहमच्छायम्\" इत्यादि । तत्र संशयः, किमेतदक्षरं प्रधानम्, जीवो वा; उत परमात्मा ? इति । किं युक्त्तम् ? प्रधानमिति । कुतः \"अक्षरात्परतः परः\" इत्यादिष्वक्षरशब्दस्य प्रधाने प्रयोगदर्शनादस्थूलत्वादीनां च तत्र समन्वयात् । \"यथा तदक्षरमधिगम्यते\" इत्यादिषु परस्मिन्नप्यक्षरशब्दो दृश्यत इति चेत् न, प्रमाणान्तरप्रसिद्धश्रुतिप्रसिद्धयोः प्रमाणान्तरप्रसिद्धस्य प्रथमप्रतीतेः, प्रतीतपरिग्रहे विरोधाभावात् । किञ्च \"यदूर्ध्वं गार्गि दिवो यदर्वाक् पृथिव्याः\" इत्यारभ्य सर्वस्य कालत्रितयवर्त्तिनः कारणभूताकाशाधारत्वे प्रतिपादिते \"कस्मिन्नु खल्वाकाश ओतश्च प्रोतश्च\" इत्याकाशस्यापि कारणं तदाधारभूतं किमिति पृष्टे प्रत्युच्यमानमक्षरं सर्वविकारकारणतया तदाधारभूतं प्रमाणान्तरप्रसिद्धं प्रधानमिति प्रतीयते, अतोऽक्षरं प्रधानम् ।\nइति प्राप्त उच्यते- अक्षरमम्बरान्तधृतेः । अक्षरम् परं ब्रह्म । कुतः ? अम्बरान्तधृतेः, अम्बरस्य- आकाशस्य अन्तः पारभूतम् अव्याकृतमम्बरान्तः, तस्य धृतेः तदाधारतयाऽस्याक्षरस्योपदेशादिति यावत् । अयमर्थः \"कस्मिन्नु खल्वाकाश ओतश्च प्रोतश्च\" इत्यत्राकाशशब्दनिर्दिष्टं न वायुमदम्बरम्, अपि तु तत्पारभूतमव्याकृतम्, अतस्तस्याव्याकृतस्याप्याधारत्वेनोच्यमानमक्षरं नाव्याकृतं भवितुमर्हतीति । नन्वाकाशशब्दनिर्द्दिष्टो न वायुमानाति कथमवगम्यते ? उच्यते \"यदूर्ध्वं गार्गि दिवो यदर्वाक् पृथिव्या यदन्तरा द्यावापृथिवी इमे एवं तर्ह्यक्षरशब्दनिर्दिष्टो जीवोऽस्तु, तस्य भूतसूक्ष्मपर्यन्तस्य कृत्स्नस्याचिद्वस्तुन आधारत्वोपपत्तेः, अस्थूलत्वाद्युच्यमानविशेषणोपपत्तेश्च । \"अव्यक्त्तमक्षरे लीयते\" \"यस्याव्यक्त्तं शरीरं यस्याक्षरं शरीरम्\" \"क्षरस्सर्वाणि भूतानि कूटस्थोऽक्षर उच्यते\" इत्यादिषु प्रत्यगात्मन्यप्यक्षरशब्दप्रयोगदर्शनादित्यत्रोत्तरम् -सा चाम्बरान्तधृतिरस्याक्षरस्य प्रशासनादेव भवतीत्युपदिश्यते \"एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः, एतस्य वा अक्षरस्य प्रशासने गार्गि द्यावापृथिव्यौ विधृते तिष्ठतः, एतस्य वा अक्षरस्य प्रशासने गागिर् निमेषा मुहूर्ता अहोरात्राण्यर्द्धमासा मासा ऋृतवस्सम्वत्सरा इति विधृतास्तिष्ठन्ति\" इत्यादिना । प्रशासनम्- प्रकृष्ठं शासनम् । न चेदृशं स्वशासनाधीनसर्ववस्तुविधरणं बद्धमुक्त्तोभयावस्थस्यापि प्रत्यगात्मनः सम्भवति, अतः पुरुषोत्तम एव प्रशासित्रक्षरम् ।।\nअन्यभावः- अन्यत्वम्, प्रधानादिभावः । अस्याक्षरस्य परमपुरुषादन्यत्वं वाक्यशेषे व्यावर्त्यते \"तद्वा एतदक्षरं गार्ग्यदृष्टं द्रष्ट्रश्रुतं श्रोत्रमतं मन्त्रविज्ञातं विज्ञातृ नान्यदतोऽस्ति द्रष्टृ नान्यदतोऽस्ति श्रोतृ नान्यदतोऽस्ति मन्तृ नान्यदतोऽस्ति विज्ञातृ एतस्मिन्नु खल्वक्षरे गार्ग्याकाश ओतश्च प्रोतश्च\" इति । अत्र द्रष्टृत्वश्रोतृत्वाद्यु पदेशादस्याक्षरस्याचेतनभूतप्रधानभावो व्यावर्त्त्यते; सवर्ैरदृष्टस्यैव सतस्सर्वस्य द्रष्टृत्वाद्युपदेशाच्च प्रत्यगात्मभावो व्यावर्त्यते, अत इयमन्यभावव्यावृत्तिरस्याक्षरस्य परमपुरुषतां द्रढयति । एवं वाऽन्यभावव्यावृत्तिः, अन्यस्य सद्भावव्यावृत्तिरन्यभावव्यावृत्तिः, यथैतदक्षरमन्यैरदृष्टं सदन्येषां द्रष्टृ च सत् स्वव्यतिरिक्त्तस्य समस्तस्याधारभूतम्, एवमनेनादृष्टमेतस्य द्रष्टृ च सदेतस्याधारभूतमन्यन्नास्तीति वदन् \"नान्यदतोऽस्ति द्रष्टृ\" इत्यादिवाक्यशेषोऽत्यस्य सद्भावं व्यावर्तयन्नस्याक्षरस्य प्रधानभावं प्रत्यगात्मभावं च प्रतिषेधति । किञ्च \"एतस्य वा अक्षरस्य प्रशासने गार्गि ददतो मनुष्याः प्रशंसन्ति यजमानं देवा दर्वीपितरोऽन्वायत्ताः\" इति श्रौतं स्मार्तञ्च यागदानहोमादिकं सर्वं कर्म यस्याज्ञया प्रवर्तते, तदक्षरं परब्रह्मभूतः पुरुषोत्तम एवेति विज्ञायते । अपि च \"यो वा एतदक्षरं गार्ग्यविदित्वाऽस्मिंल्लोके जुहोति यजते तपस्तप्यते बहूनि वर्षसहस्राण्यन्तवदेवास्य तद्भवति यो वा एतदक्षरं गार्ग्यविदित्वास्माल्लोकात्प्रैति स कृपणः अथ य एतदक्षरं गार्गि विदित्वाऽस्माल्लोकात्प्रैति स ब्राह्मणः\" इति यदज्ञानात्संसारप्राप्तिः यज्ज्ञानाच्चामृतत्वप्राप्तिस्तदक्षरं परं ब्रह्मैवेति सिद्धम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikaranam 1.3.3 अक्षराधिकरणम्\nवाजिनां गार्गिप्रश्ने \"स होवाचैतद्वै तदक्षरं गार्गि ब्राह्मणा अभिवदन्त्यस्थूलमनण्वह्रस्वमदीर्घमलोहितमस्नेहमच्छायम्\" (बृ.उ. ५-८-७) इत्यत्राक्षरशब्दनिर्दिष्टं प्रधानं, जीवो वा? उत परमात्मा? इति संशयः । प्रधानम्, जीवो वा; न परमात्मेति पूर्वः पक्षः । \"कस्मिन्नु खल्वाकाश ओतश्च प्रोतश्च\" (बृ.उ. ५-८-६) इत्युक्ते, आकाशाधारतयोच्यमानमक्षरं प्रधानम्, जीवो वा; प्रधानस्य विकाराधारत्वात्, जीवस्याचिद्वस्त्वाधारत्वात्; न परमात्मा - इति । राद्धान्तस्तु - \"यदूर्ध्वं गार्गि दिवः\" (बृ.उ. ५-८-६) इत्यारभ्य, कालत्रयवर्तिनः कृत्स्नस्याधारतया निर्दिष्ट आकाशोऽव्याकृतमेव; न वायुमानाकाशः । ततः पश्चात् \"कस्मिन्नु खल्वाकाश ओतश्च प्रोतश्च\" (बृ.उ. ५-८-६) इति पृष्टे, तदाधारतयोच्यमानमेतदक्षरं न प्रधानं भवितुमर्हति । नापि जीवः, \"एतस्य वा अक्षरस्य प्रशासने गार्गि; सूर्याचन्द्रमसौ विधृतौ तिष्ठतः\" (बृ.उ. ५-८-८) इत्यारभ्य प्रशासनात्सर्वाधारत्वश्रुतेः । सूत्रार्थस्तु - \"एतद्वै तदक्षरं गार्गि\" (बृ.उ. ५-८-७) इति निर्दिष्टमक्षरं परमात्मा, अम्बरान्तधृतेः - अम्बरम् - वायुमानाकाशः, अम्बरान्तः - अम्बरपारभूतम्, अम्बरकारणमिति यावत् । कारणापत्तिरेव हि कार्यस्यान्तः । स चाम्बरान्तः अव्याकृतं प्रधानम्, तस्य धृतेः - धारणात् । अव्याकृतस्यापि धृतेरक्षरं परमात्मैवेत्यर्थः ॥९॥\nएवं तर्हि जीवो भवितुमर्हति, तस्य प्रधानधृत्युपपत्तेरित्याशङ्क्याह - सा च प्रशासनात् । सा च - अम्बरान्तधृतिः, \"एतस्य वा अक्षरस्य प्रशासने गार्गि सूर्याचन्द्रमसौ\" (बृ.उ. ५-८-८) इति प्रशासनात् श्रूयते । प्रशासनम् - प्रकृष्टं शासनम्, अप्रतिहताज्ञा । न चाप्रतिहताज्ञया कृत्स्नस्य चिदचिदात्मकस्य जगतो धृतिर्जीवे उपपद्यते; अतो न जीवः ॥१०॥\nअन्यभावः - अन्यत्वम्, अस्याक्षरस्य परमपुरुषादन्यत्वं व्यावर्तयति वाक्यशेषः, \"अदृष्टं द्रष्टृ\" (बृ.उ. ५-८-९) इत्यादिना सर्वैरदृष्टमेतदक्षरं सर्वस्य द्रष्ट्रित्यादिप्रधानजीवासंभावनीयार्थप्रतिपादनात्॥११॥ ॥ इति अक्षराधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.3 अक्षराधिकरणम्\n\"एतद्वै एदक्षरं गार्गि ब्राह्मणा अभिवदन्त्यस्थूलमनणु\" इत्यादिनाभिहितमक्षरं परं ब्रह्म, अम्बरान्तधृतेः; (यदूर्ध्वं गार्गि दिव इत्यारभ्य omitted A.1) \"यदूर्ध्वं गार्गि दिवः\" इत्यारभ्य सर्वविकारधारतया निर्दिष्ट आकाशः कस्मिन्नोतश्च प्रोतश्चेति पृष्टे \"एतद्वै तदक्षरम्\" इति निर्दिष्टस्याक्षरस्य वायुमदम्बरान्तधृतेः । सर्वविकाराधारो ह्ययमाकाशो वायुमदम्बरान्तकारणं प्रधानम् । तद्धारकं परं ब्रह्म ॥\nसा च धृतिः \"एतस्य वा अक्षरस्य प्रशासने गार्गि\" इत्यादिना प्रकृष्टाज्ञया क्रियमाणा श्रूयते । अत इदमक्षरं प्रत्यगात्मा च न भवतीत्यर्थः ॥\nअन्यभावोऽन्यत्वम् । \"अदृष्टं द्रष्टृ\" इत्यादिना परमात्मनोऽन्यत्वं ह्यस्याक्षरस्य व्यावर्तयति वाक्यशेषः । अतश्च पर एव ॥"
                            }
                        ]
                    },
                    {
                        "verse_number": 21,
                        "original_text": "Adhikarana 1.3.4 ईक्षतिकर्माधिकरणम्\nईक्षतिकर्म व्यपदेशात् सः ॥1.3.12॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.4 ईक्षतिकर्माधिकरणम्\nआथर्वणिकास्सत्यकामप्रश्नेऽधीयते \"यः पुनरेतं त्रिमात्रेणोमित्यनेनैवाक्षरेण परं पुरुषमभिध्यायीत स तेजसि सूर्ये सम्पन्नः । यथा पादोदरस्त्वचा विनिर्मुच्यते एवं ह वै स पाप्मना विनिर्मुक्त्तः ससामभिरुन्नीयते ब्रह्मलोकं स एतस्माज्जीवघनात्परात्परं पुरिशयं पुरुषमीक्षते\" इति । अत्र ध्यायतीक्षतिशब्दावेकविषयौ, ध्यानफलत्वादीक्षणस्य; \"यथा क्रतुरस्मिंल्लोके पुरुषः\" इति न्यायेन ध्यानविषयस्यैव प्राप्यत्वात् \"परं पुरुषम्\" इत्युभयत्र कर्मभूतस्यार्थस्य प्रत्यभिज्ञानाच्च । तत्र संशय्यते; किमिह \"परं पुरुषम्\" इति निर्द्दिष्टो जीवसमष्टिरूपोऽण्डाधिपतिश्चतुर्मुखः, उत सर्वेश्वरः पुरुषोत्तमः ? इति । किं युक्त्तम् ? समष्टिक्षेत्रज्ञ इति । कुतः ? \"स यो ह वैतद्भगवन्मनुष्येषु प्रायणान्तमोङ्कारमभिध्यायात कतं वाव स तेन लोकं जयति\" इति प्रक्रम्यैकमात्रं प्रणवमुपासीनस्य मनुष्यलोकप्राप्तिमभिधाय, द्विमात्रमुपासीनस्यान्तरिक्षलोकप्राप्तिमभिधाय, त्रिमात्रमुपासीनस्य प्राप्यतया अभिधीयमानो ब्रह्मलोकोऽन्तरिक्षात्परो जीवसमष्टिरूपस्य चतर्मुखस्य लोक इति विज्ञायते; तद्गतेन चेक्ष्यमाणस्तल्लोकाधिपतिश्चतुर्मुख एव । \"एतस्माज्जीवघनात्परात्परम्\" इति च देहेन्द्रियादिभ्यः पराद्देहेन्द्रियासिभिस्सह घनीभूताज्जीयव्यष्टिपुरुषाद्ब्रह्मलोकवासिनः समष्टिपुरुषस्य चतुर्मुखस्य परत्वेनोपपद्यते । अतोऽत्र निर्द्दिश्यमानः परः पुरुषः समष्टिपुरुषश्चतुर्मुख एव । एवं चतुर्मुखत्वे निश्चिते अजरत्वादयो यथा कथञ्चिन्नेतव्याः । इति प्राप्ते प्रचक्ष्महे ईक्षतिकमर्व्यपदेशात्सः । ईक्षतिकर्म सः परमात्मा । कुतः ? व्यपदेशात्, व्यपदिश्यते हीक्षतिकर्म परमात्मत्वेन । तथा हि; ईक्षतिकर्मविषयतयोदाहृते श्लोके \"तमोङ्कारेणैवायतनेनान्वेति विद्वान् यत्तच्छान्तमजरममृतमभयं परं च\" इति । परं शान्तमजरमभयममृतमिति हि परमात्मन एवैतद्रूपम् \"एतद मृतमेतदभयमेतद्ब्रह्म\" इत्येवमादिश्रुतिभ्यः । \"एतस्माज्जीवघनात्परात्परम्\" इति च परमात्मन एव व्यपदेशः, न चतुर्मुखस्य, तस्यापि जीवघनशब्दगृहीतत्वात् । यस्य हि कमर्निमित्तं देहित्वं स जीवघन इत्युच्यते, चतुर्मुखस्यापि तच्छ्रूयते \"यो ब्रह्माणं विदधाति पूर्वम्\" इत्यादौ । यत्पुनरुक्त्तमन्तरिक्षलोकस्योपरिनिर्दिश्यमानो ब्रह्मलोकश्चतुर्मुखलोक इति प्रतीयते, अतस्तत्रस्थश्चतुर्मुख इति । तदयुक्त्तम्; \"यत्तच्छान्तमजरममृतमभयम्\" इत्यादिनेक्षतिकर्मणः परमात्मत्वे निश्चिते सति ईक्षितुः स्थानतया निर्दिष्टो ब्रह्मलोको न क्षयिष्णुश्चतुर्मुखलोको भवितुमर्हति । किञ्च \"यथा पादोदरस्त्वचा विनिर्मुच्यते एवं ह वै स पाप्मना विनिर्मुक्त्तः प्राप्यतयोच्यमानं न चतुर्मुखस्थानम्;अत एव चोदाहरणश्लोके इयमेव ब्रह्मलोकमधिकृत्य श्रूयते \"यत्तत्कवयो वेदयन्ते\" इति । कवयः सूरयः । सूरिभिर्दृश्यं च वैष्णवं पदमेव, \"तद्विष्णोः परमं पदं सदा पश्यन्ति सूरयः\" इत्येवमादिभ्यः । न चान्तरिक्षात्परश्चतुर्मुखलोकः, मध्ये स्वर्गलोकादीनां बहूनां सद्भावात्, अतः \"एतद्वै सत्यकाम परं चापरं च ब्रह्म यदोङ्कारस्तस्माद्विद्वानेतेनैवायनेनैकतरमन्वेति\" इति प्रतिवचने यदपरं कायर्ं ब्रह्म निर्द्दिष्टं तदैहिकामुष्मिकत्वेन द्विधा विभज्यैकमात्रं प्रणवमुपासीनानामैहिकं मनुष्यलोकावाप्तिरूपं फलमभिधाय द्विमात्रमुपासीनानाममुष्मिकमन्तरिक्षशब्दोपलक्षितं फलं चाभिधाय त्रिमात्रेण परब्रह्मवाचिना प्रणवेन परं पुरुषं ध्यायतां परमेव ब्रह्म प्राप्यतयोपदिशतीति सर्वं समञ्जसम् । अतः ईक्षतिकर्म परमात्मा ।। इति ईक्षतिकर्माधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.4 ईक्षतिकर्माधिकरणम्\nआथर्वणिकानां सत्यकामप्रश्ने, \"यः पुनरेतं त्रिमात्रेणोमित्यनेनैवाक्षरेण परं पुरुषमभिध्यायीत\" (प्र.उ. ५-५) इत्यारभ्य, \"स सामभिरुन्नीयते ब्रह्मलोकं स एतस्माज्जीवघनात्परात्परं पुरिशयं पुरुषमीक्षते\" (प्र.उ. ५-५) इत्यत्र, ध्यायतीक्षतिकर्मतया व्यपदिष्टः परः पुरुषः किं हिरण्यगर्भः? उत परब्रह्मभूतः पुरुषोत्तम इति संशयः । हिरण्यगर्भ इति पूर्वः पक्षः । पूर्वत्रैकमात्रं प्रणवमुपासीनस्य मनुष्यलोकप्राप्तिं फलम्, द्विमात्रमुपासीनस्यान्तरिक्षलोकप्राप्तिञ्च फलमभिधाय, अनन्तरं \"यः पुनरेतं त्रिमात्रेण\" (प्र.उ. ५-५) इति त्रिमात्रं प्रणवमुपासीनस्य फलत्वेनोच्यमानब्रह्मलोकस्थपुरुषेक्षणकर्मभूतश्चतुर्मुख एवेति विज्ञायते, मनुष्यलोकान्तरिक्षलोकसाहचर्यात् ब्रह्मलोकोऽपि क्षेत्रज्ञलोक इति निश्चयात् । राद्धान्तस्तु - \"परात्परं पुरिशयं पुरुषमीक्षते\" (प्र.उ. ५-५) इतीक्षतिकर्मतया निर्दिष्टपुरुषविषये श्लोके \"तमोङ्कारेणैवायतनेनान्वेति विद्वान्यत्तच्छान्तमजरममृतमभयं परञ्च\" (प्र.उ. ५-७) इति निरुपाधिकशान्तत्वामृतत्वादिव्यपदेशात्परमात्मैवायमिति निश्चीयते । एवं परमात्मत्वे निश्चिते ब्रह्मलोकशब्दश्च तत्स्थानमेवाभिदधातीत्यवगम्यते । तद्विषयतयोदाहृते च श्लोके \"यत्तत्कवयो वेदयन्ते\" (प्र.उ. ५-७) (\"तद्विष्णोः परमं पदं सदा पश्यन्ति सूरयः\" (सुबा.उ. ६)) इत्येवमादिभिः सूरिभिर्दृश्यत्ववचनं तदेव द्रढयति । सूत्रार्थस्तु - ईक्षतिकर्म सः - परमात्मा, ध्यायतीक्षत्योरेकविषयत्वेन ध्यायतिकर्मापि स एवेत्यर्थः; व्यपदेशात् - तद्विषयतया \"शान्तमजरममृतमभयं परञ्च\" इति परमात्मधर्माणां व्यपदेशात् ॥१२॥ ॥इति ईक्षतिकर्माधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.4 ईक्षतिकर्माधिकरणम्\n\"यः पुनरेतं त्रिमात्रेणोमित्यनेनैवाक्षरेण परमपुरुषमभिध्यायीत\" इत्यारभ्य \"स एतस्माज्जीवघनात्परात्परं पुरिशयं पुरुषमीक्षते\" इत्यत्र ध्यायतिपूर्वकेक्षतिकर्म स प्रशासिता परमात्मेत्यर्थः । उत्तरत्र \"तमोंकारेणैवायनेनान्वेति विद्वान् यत्तच्छान्तमजरममृतमभयं परं च\" इति परमपुरुषासाधारणधर्मव्यपदेशात् । \"यत्तत्कवयो वेदयन्ते\" इति तदीयस्थानस्य सूरिभिर्दृश्यत्वव्यपदेशाच्च ॥"
                            }
                        ]
                    },
                    {
                        "verse_number": 22,
                        "original_text": "Adhikarana 1.3.5 दहराधिकरणम्\nदहर उत्तरेभ्यः ॥1.3.13॥\nगतिशब्दाभ्यां तथा हि दृष्टं लिङ्गञ्च ॥1.3.14॥\nधृतेश्च महिम्नोऽस्यास्मिन्नुपलब्धेः ॥1.3.15॥\nप्रसिद्धेश्च ॥1.3.16॥\nइतरपरामर्शात् स इति चेन्नासम्भवात् ॥1.3.17॥\nउत्तराच्चेदाविर्भूतस्वरूपस्तु ॥1.3.18॥\nअन्यार्थश्च परामर्शः ॥1.3.19॥\nअल्पश्रुतेरिति चेत्तदुक्तम् ॥1.3.20॥\nअनुकृतेस्तस्य च ॥1.3.21॥\nअपि स्मर्यते ॥1.3.22॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.5 दहराधिकरणम्\nइदमामनन्तिच्छब्दोगाः \"अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तर आकाशस्तस्मिन् यदन्तस्तदन्वेष्टव्यं तद्वा व विजिज्ञासितव्यम्\" इति । तत्र सन्देहः, किमसौ हृदयपुण्डरीकमध्यवर्ती दहराकाशो महाभूतविशेषः, उत प्रत्यगात्मा, अथ परमात्मा ? इति । किं तावद्युक्त्तम् ? महाभूत विशेष इति । कुतः ? आकाशशब्दस्य भूताकाशे प्रसिद्धिप्रकषर्ात्, \"तस्मिन् यदन्तस्तदन्वेष्टव्यम्\" इत्यन्वेष्टव्यान्तरस्याधारतया प्रतीतेश्च ।।\nइत्येवं प्राप्तेऽभिधीयते - दहर उत्तरेभ्यः । दहराकाशः परं ब्रह्म । कुतः ? उत्तरेभ्यो वाक्यगतेभ्यो हेतुभ्यः । \"एष आत्माऽपहतपाप्मा विजरो विमृत्युविर्शोकोविजिघत्सोऽपिपासस्सत्यकामस्सत्यसङ्कल्पः\" इति निरुपाधिकात्मत्वमपहतपाप्मत्वादिकं सत्यकामत्वं सत्यसङ्कल्पत्वं चेति दहराकाशे श्रूयमाणा गुणा दहराकाशं परं ब्रह्मेति ज्ञापयन्ति । \"अथ य इहात्मानमनुविद्य व्रजन्त्येतांश्च सत्यान्कामांस्तेषां सर्वेषु लोकेषु कामचारो भवति\" इत्यादिना \"यं कामं कामयते सोऽस्य सङ्कल्पादेव समुत्तिष्ठति तेन सम्पन्ने महीयते\" इत्यन्तेन दहराकाशवेदिनः सत्यसङ्कल्पत्वप्राप्तिश्चोच्यमाना दहराकाशं परं ब्रह्मेत्यवगमयति । \"यावान्वा अयमाकाशस्तावानेषोऽन्तर्हृदय आकाशः\" इत्युपमानोपमेय भावश्च दहराकाशस्य भूताकाशत्वेनोपपद्यते । हृदयावच्छेदनिबन्धन उपमानोपमेयभाव इति चेत्; तथा सति हृदयावच्छिन्नस्य द्यावापृथिव्यादिसर्वाश्रयत्वं नोपपद्यते । ननु च दहराकाशस्य परमात्मत्वेऽपि बाह्याकाशोपमेयत्वं न सम्भवति \"ज्यायान् पृथिव्या ज्यायानन्तरिक्षात्\" इत्यादौ सर्वस्माज्ज्यायस्त्वश्रवणात्- नैवम्; दहराकाशस्य हृदयपुण्डरीकमध्यवर्त्तित्वप्राप्ताल्पत्वनिवृत्तिपरत्वादस्य वाक्यस्य; यथा अधिकजवेऽपि सवितरि \"इषुवद्गच्छति सविता\"इति वचनं गतिमान्द्यनिवृत्तिपरम् । अथ स्यात् \"एष आत्माऽपहतपाप्मा\" इत्यादिना दहराकाशो न निर्द्दिश्यते \"दहरोऽस्मिन्नन्तर आकाशस्तस्मिन् यदन्तस्तदन्वेष्टव्यम्\" इति दहराकाशान्तर्वर्तिनस्ततोऽन्यस्यान्वेष्टव्यत्वेन प्रकृतत्वादिह \"एष आत्माऽपहतपाप्मा\" इति तस्यैवान्वेष्टव्यस्य निर्देष्टुं युक्त्तत्वात्; स्यादेतदेवम्, यदि श्रुतिरेव दहराकाशं तदन्तर्वर्तिनं च व्यभाङ्क्ष्यत् व्यभांक्षीत्तु सा, तथा हि \"अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तर आकाशस्तस्मिन् यदन्तस्तदन्वेष्टव्यम्\" इति ब्रह्मपुरशब्देनोपास्यतया सन्निहितपरब्रह्मणः पुरत्वेनोपासकशरीरंनिर्दिश्य तन्मध्यवर्ति च तदवयवभूतं पुण्डरीकाकारमल्पपरिमाणं हृदयं परस्य ब्रह्मणो वेश्मतया अभिधाय सर्वज्ञं सर्वशक्त्तिमाश्रितवात्सल्यैकजलधिमुपासकानुग्रहाय तस्मिन्वेश्मनि सन्निहितं सूक्ष्मतया ध्येयं दहरा काशशब्देन निर्द्दिश्य तदन्तर्वर्ति चापहतपाप्मत्वादिस्वभावतो निरस्तनिखिलहेयत्वसत्यकामत्वादिस्वाभाविकानवधिकातिशयकल्याणगुणजातं च ध्येयं \"तदन्वेष्टव्यम्\" इत्युपदिश्यते । अत्र \"तदन्वेष्टव्यम्\" इति तच्छब्देन दहराकाशम्, तदन्तवर्र्तिगुणजातं च परामृश्य तदुभयमन्वेष्टव्यमित्युपदिश्यते; \"यदिदमस्मिन् ब्रह्मपुरे दहरं पुण्डरीकं वेश्म\" इत्यनूद्य तस्मिन् दहरपुण्डरीकवेश्मनि यो दहराकाशः यच्च तदन्तर्वर्ति गुणजातं तदुभयमन्वेष्टव्यमिति विधीयत इत्यर्थः । दहराकाशशब्दनिर्द्दिष्टस्य परब्रह्मत्वं \"तदस्मिन् यदन्तः\" इति निर्द्दिष्टस्य च तद्गुणत्वम् तच्छब्देनोभयं परामृश्योभयस्याप्यन्वेष्टव्यतया विधानं च कथमवगम्यत इति चेत्, तदवहितमनाः शृणु \"यावान्मा अयमाकाशस्तावानेषोऽन्तर्हृदय आकाशः\" इति दहराकाशस्यातिमहत्तामभिधाय \"उभे अस्मिन् द्यावापृथिवी अन्तरेव समाहिते । उभावग्निश्च वायुश्च सूर्याचन्द्रमसावुभौ । विद्युन्नक्षत्राणि\" इति प्रकृतमेव दहराकाशमस्मिन्निति निर्द्दिश्य तस्य सवर्जगदाधारत्वमभिधाय \"यच्चास्येहास्ति यच्च नास्ति सर्वं तदस्मिन्त्समा हितम्\" इति पुनरप्यस्मिन्निति तमेव दहराकाशं परामृश्य तस्मिन्नस्योपासकस्येह लोके यद्भोग्यजातमस्ति यच्च मनोरथमात्रगोचरमिह नास्ति सर्वं तद्भोग्यजातमस्मिन् दहराकाशे समाहितमिति निरतिशयभोग्यत्वं दहराकाशस्याभिधाय तस्य दहराकाशस्य देहावयवभूतहृदयान्तर्वर्त्तित्वेऽपि देहस्य जराप्रध्वंसादौ सत्यपि परमकारणतया अतिसूक्ष्मत्वेन निर्विकारत्वमुक्तवा \"तत एवैतत्सत्यं ब्रह्मपुरम्\" इति तमेव दहराकाशं सत्यभूतं ब्रह्माख्यं पुरं निखिलजगदावासभूतमित्युपपाद्य \"अस्मिन्कामास्समाहिताः\" इति दहराकाशमस्मिन्निति निर्दिश्य काम्यभूतांश्च गुणान् कामा इति निर्दिश्य तेषां दहराकाशान्तर्वर्तित्वमुक्तवा तदेव दहराकाशस्य काम्यभूत कल्याणगुणविशिष्टत्वं तस्यात्मत्वं च \"एष आत्माञपहतपाप्मा\" इत्यादिना \"सत्यसङ्कल्पः\" इत्यन्तेन स्फुटीकृत्य \"यथा ह्येवेह प्रजा अन्वाविशन्ति\" इत्यारभ्य \"तेषां सर्वेषु लोकेष्वकामचारो भवति\" इत्यन्तेन तदिदं गुणाष्टकं तद्विशिष्टं दहराकाशशब्दनिर्दिष्टमात्मानं चाविदुषामेतद्य्वतिरिक्त्तभोग्यसिद्धये च कर्म कुर्वतामन्तवत्फलावाप्तिमसत्यसङ्कल्पत्वं चाभिधाय\" अथ य इहात्मानमनुविद्य ब्रजन्त्येतांश्च सत्यान् कामांस्तेषां सवेषु लोकेषु कामचारो भवति\" इत्यादिना दहराकाशशब्दनिर्दिष्टमात्मानं तदन्तर्वर्तिनश्च काम्यभूतानपहतपाप्म त्वादिकान् गुणान् विजानतामुदारणसागरस्य तस्य परमपुरुषस्य प्रसादादेव सर्वकामावाप्तिस्सत्यसङ्कल्पता चोच्यते; अतो दहराकाशः परं ब्रह्म, तदन्तर्वर्ति चापहतपाप्मत्वादि काम्यगुणजातम् तदुभयमन्येष्टव्यं विजिज्ञासितव्यमिति चोच्यत इति निश्चीयते । तदेतद्वाक्यकारोऽपि स्पष्टयति \"तस्मिन्यदन्तरिति कामव्यपदेशः\" इत्यादिना । अत एतेभ्यो हेतुभ्यो दहराकाशः परमेव ब्रह्म ।।\nइतश्च दहराकाशः परं ब्रह्म \"तद्यथा हिरण्यनिधिं निहितसक्षेत्रज्ञा उपर्युपरि सञ्चरन्तो न विन्देयुरेवमेवेमाः सर्वाः प्रजा अहरहर्गच्छन्त्य एतं ब्रह्मलोकं न विन्दन्त्यनृतेन हि प्रत्यूढाः\" इति । एतमिति प्रकृतं दहराकाशं निर्दिश्य तत्राहरहस्सर्वेषां क्षेत्रज्ञानां गमनम्, गन्तव्यस्य तस्य दहराकाशस्य ब्रह्मलोकशब्दनिर्देशश्च दहराकाशस्य परब्रह्मतां गमयतः । कथमनयोरस्य परब्रह्मत्वसाधकत्वमित्यत आह - तथा हि दृष्टमिति । परस्मिन् ब्रह्मणि सर्वेषां क्षेत्रज्ञानामहरहस्सुषुप्तिकाले गमनमन्यत्राभिधीयमानं दृष्टम् \"एवमेव खलु सोम्येमास्सर्वाः प्रजास्सति सम्पद्य न विदुस्सति सम्पत्स्यामह इति\" इति \"सत आगम्य न विदुस्सत आगच्छामह इति\" इति च । तथा ब्रह्मलोकशब्दश्च परस्मिन् ब्रह्मणि दृष्टः \"एष ब्रह्मलोकस्सम्राडिति होवाच\" इति । माभूदन्यत्र ब्रह्मणि गमनदर्शनम्; एतदेव तु दहराकाशे सर्वेषां क्षेत्रज्ञानां प्रलयकाल इव निरस्तनिखिलदुःखानां सुषुप्तिकालेऽव-स्थानं श्रूयमाणमस्य परब्रह्मत्वे पर्याप्तं लिङ्गम्, तथा ब्रह्मलोकशब्दश्च समानाधिकरणवृत्त्या अस्मिन् दहराकाशे प्रयुज्यमानोऽस्य ब्रह्मत्वे प्रयोगान्तरनिरपेक्षं पर्याप्तं लिङ्गमित्याह - लिङ्गं चेति । निषादस्थपतिन्यायाच्च षष्ठी समासात्समानाधिकरणसमासौ न्यायः । अथवा \"अहरहर्गच्छन्त्यः\" इति न सुषुप्तिविषयं गमनमुच्यते; अपि त्वन्तरात्मत्वेन सर्वदा वर्तमानस्य दहराकाशस्य परमपुरुषार्थभूतस्योपर्युपर्यहरहर्गच्छन्त्यः सर्वस्मिन् काले वर्तमानाः तमजानन्त्यस्तं न विन्दन्ति - न लभन्ते; यथा हिरण्यनिधिं निहितं तत्स्थानमजानानास्तदुपरि सर्वदा वर्तमाना अपि न लभन्ते तद्वदित्यर्थः । सेयमेवमन्तरात्मत्वेन स्थितस्य दहराकाशस्योपरि तन्नियमितानां सर्वासां प्रजानामजानतीनां सर्वदा गतिरस्य दहराकाशस्य परब्रह्मतां गमयति । तथा ह्यन्यत्र परस्य ब्रह्मणोऽन्तरात्मतया अवस्थितस्य स्वनियाम्याभिः स्वस्मिन् वर्तमानाभिः प्रजाभिरवेदनं दृष्टम् । यथा अन्तर्यामिब्राह्मणे \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति\" इति, \"अदृष्टो द्रष्टा अश्रुतः श्रोता\" इति च । माभूदन्यत्र दर्शनम्; स्वयमेव त्वियं निधिदृष्टान्तावगतपरमपुरुषार्थभावस्यास्य हृदयस्थस्योपरि तदाधारतयाऽहरहस्सर्वदा सर्वासां प्रजानामजानतीनां गतिरस्य परब्रह्मत्वे पर्याप्तं लिङ्गम् ।। इतश्च दहराकाशः परं ब्रह्म \"अथ य आत्मा\" इति प्रकृतं दहराकाशं निर्दिश्य \"स सेतुर्विधृतिरेषां लोकानामसम्भेदाय\" इत्यस्मिन् जगद्विधरणं श्रूयमाणं दहराकाशस्य परब्रह्मतां गमयति; जगद्विधरणं हि परस्य ब्रह्मणो महिमा, \"एष सर्वेश्वर एष सर्वभूताधिपतिरेष भूतपाल एष सेतुर्विधरण एषां लोकानामसम्भेदाय\" इति, \"एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः\" इत्यादिभ्यः । स चायं तस्य परस्य ब्रह्मणो धृत्याख्यो महिमाऽस्मिन् दहराकाश उपलभ्यते; अतो दहराकाशः परं ब्रह्म ।।\nआकाशशब्दश्च परस्मिन् ब्रह्मणि प्रसिद्धः \"को ह्येवान्यात्कः प्राण्यात् । यदेष आकाश आनन्दो न स्यात्\" \"सर्वाणि ह वा इमानि भूतान्याकाशादेव समुत्पद्यन्ते\" इत्यादिषु; अपहतपाप्मत्वादिगुणसनाथा प्रसिद्धिर्भूताकाशप्रसिद्धेर्बलीयसीत्यभिप्रायः । एवं तावद्द्रहराकाशस्य भूताकाशत्वं प्रतिक्षिप्तम् । अथेदानीं दहराकाशस्य प्रत्यगात्मत्वमाशङ्कय निराकर्तुमुपक्रमते - यदुक्त्तं वोक्यशेषवशाद्दहराकाशः परं ब्रह्मेति । तदयुक्त्तम्; वाक्यशेषे परस्मादितरस्य जीवस्यैव साक्षात्परामर्शात् \"अथ य एष सम्प्रसादोऽस्माच्छरीरात् समुत्थाय परं ज्योतिरुपसम्पद्य स्वेन रूपेणाभिनिष्पद्यदन्ते एष आत्मेति होवाच एतदमृतमभयमेतद्ब्रह्म\" इति । यद्यपि \"दहरोऽस्मिन्नन्तर आकाशः\" इति हृदयपुण्डरीक मध्यवर्तितयोपदिष्टस्याकाशस्योपमानोपमेय भावाद्य सम्भवाद्भूताकाशत्वं न सम्भवति, तथापि वाक्यशेषवशात् प्रत्यगात्मत्वं युक्त्तमाश्रयितुम् । आकाशशब्दोऽपि प्रकाशादियोगाज्जीव एव वर्तिष्यत इति चेत् अत्रोत्तरम्- नासम्भवादिति । नायं जीवः, न ह्यपहतपाप्मत्वादयो गुणा जीवे सम्भवन्ति । उत्तरात्- प्रजापतिवाक्यात् जीवस्यैवापहतपाप्मत्वादिगुणयोगो निश्चीयत इति चेत्, एतदुक्त्तं भवति; प्रजापतिवाक्यं जीवपरमेव । तथाहि \"य आत्माऽपहतपाप्मा विजरो विमृत्युर्विशोको विजिघत्सोऽपिपासस्सत्यकामस्सत्यसङ्कल्पस्सोऽन्वेष्टव्यस्य विजिज्ञासितव्यः स सर्वांश्च कामान् यस्तमात्मानमनुविद्य विजानाति\" इति प्रजापतिवचनमैतिह्यरूपेणोपश्रुत्यान्वेष्टव्यात्मस्वरूपजिज्ञासया प्रजापतिमुपसेदुषे मघवते प्रजापतिर्जागरितस्वप्नसुषुप्त्यवस्थं जीवात्मानं सशरीरं क्रमेण शुश्रूषुयोग्यतापरिचिक्षिषयोपदिश्य तत्र तत्र भोग्यमपश्यते परिशुद्धात्मस्वरूपोपदेशयोग्याय तस्मै मघवते \"मघवन् मर्त्यं वा इदं शरीरमात्तं मृत्युना तदस्यामृतस्याशरीरस्या त्मनोञधिष्ठान्तम्\" इति शरीरस्याधिष्ठानतामात्मनश्चाधिष्ठातृतामशरीरस्य च तस्यामृतत्वस्वरूपतां चोक्तवा \"न ह वै सशरीरस्य सतः प्रियाप्रिययोरपहतिरस्ति । अशरीरं वा व सन्तं न प्रियाप्रिये स्पृशतः\" इति कर्मारब्धशरीरयोगिनस्तदनुगुणसुखदुःखभागित्वरूपनार्थं तद्विमोक्षे च तदभावमभिधाय \"एषमेवैष सम्प्रसादोऽस्माच्छरीरात्मसमुत्थाय परं ज्योतिरुपसम्पद्य स्वेन रूपेणाभिनिष्पद्यते\" इति जीवात्मनः स्वरूपमेव शरीर वियुक्त्तमुपदिदेश । \"स उत्तमः पुरुषः स तत्र पर्येति जक्षन् क्रीडन् रममाणः स्त्रीभिर्वा यानैर्वा ज्ञातिभिर्वा नोपजनं स्मरन्निदं शरीरम्\" इति प्राप्यस्य परस्य ज्योतिषः पुरुषोत्तमत्वम् निवृत्ततिरोधानस्य परं ज्योतिरुपसम्पन्नस्य प्रत्यगात्मनो ब्रह्मलोके यथेष्टभोगावाप्तिं प्रियाप्रिया वियुक्त्तकमर्निमित्त शरीराद्य पुरुषार्थाननुसंधानं चाभिधाय \"अथ यत्रैतदाकाशमनुविषण्णं चक्षुः स चाक्षुषः पुरुषो दर्शनाय चक्षुरथ यो वेदेदं जिघ्राणीति स आत्मा गन्धाय घ्राणमथ यो वेदेदमभिव्याहरणीति स आत्माऽभिव्याहाराय वागथ यो वेदेदं ृणवानीति स आत्मा श्रवणाय श्रोत्रमथ यो वेदेदं मन्वानीति स आत्मा मनोऽस्य देव चक्षुः\" इति चक्षुरादीनां करणत्वं रूपादीनां ज्ञेयत्वमस्य च ज्ञातृत्वं प्रदर्श्य तत एव शरीरेन्द्रियेभ्योऽस्य व्यतिरेकमुपपाद्य \"स वा एष एतेन दिव्येन चक्षुषा मनसैतान् कामान् पश्यन् रमते य एते ब्रह्मलोके\" इति तस्यैव विधूतकमर्निमित्तशरीरेन्द्रियस्य मनश्शब्दाभिहितेन दिव्येन स्वाभाविकेन ज्ञानेन सर्वकामानुभवमुक्तवा \"तं वा एतं देवा आत्मानमुपासते तस्मात्तेषां सर्वे च लोका आप्ताः सर्वे च कामाः\" इत्येवंसवधमात्मानं ज्ञानिनो जानन्तीत्यभिधाय \"सवर्ांश्च लोकानाप्नोति सर्वांश्च कामान् यस्तमात्मानमनुविद्य विजानातीति ह प्रजापतिरुवाच\" इत्येवंविधमात्मानं विदुषस्सर्वलोकसर्वकामावाप्त्युपलक्षितं ब्रह्मानुभवं फलमभिधायोपसंहृतम्; अतस्तत्रापहतपाप्मत्वादिगुणको ज्ञातव्यतया प्रक्रान्तो जीव एवेत्यवगतम्; अतो जीवस्यापहतपाप्मत्वादयस्यम्भवन्ति; अतो दहरवाक्यशेषे श्रूयमाणस्य जीवस्यापहतपाप्मत्वादिगुणसम्भवात्स एव दहराकाश इति निश्चीयत इति चेत् इति ।\nतत्राह - आविर्भूतस्वरूपस्त्विति । पूर्वमनृततिरोहितापहतपाप्मत्वादिगुणकः स्वस्वरूपः पश्चाद्विमुक्त्तकर्मबन्धः शरीरात्समुत्थितः परं ज्योतिरुपसम्पन्नः आविर्भूतस्वरूपस्सन्नपहतपाप्मत्वादिगुणविशिष्टस्तत्र प्रजापतिवाक्येऽभिधीयते; दहरवाक्ये त्वतिरोहितस्वभावापहतपाप्मत्वादिविशिष्ट एव दहराकाशः प्रतीयते । आविर्भूतस्वरूपस्यापि जीवस्यासम्भावनीयास्सेतुत्वसर्वलोकविधरणत्वादयस्सत्यशब्दनिर्वचनावगतं चेतनाचेतनयोर्नियन्तृत्वं दहराकाशस्य परब्रह्मतां साधयन्ति । सेतुत्वसर्वलोकविधरणत्वादय आविर्भूतस्वरूपस्यापि न सम्भवन्तीति \"जगद्य्वापारर्वजम्\" इत्यत्रोपपादयिष्यामः । यद्येवं दहरवाक्ये \"अथ य एष सम्प्रदायः\" इत्यादिना जीवप्रस्तावः किमर्थ इति चेत्तत्राह -दहराकाशस्यैवापहतपाप्मत्वजगद्विधरणत्वोदिवन्मुक्त्तस्य तदुपसम्पत्त्याऽपहतपाप्मत्वादिकल्याणगुणविशिष्टस्वाभाविकरूपप्राप्तिकथनेन तद्धेतुत्वरूपं परमपुरुषासाधारणं गुणमुपदेष्टुं प्रजापतिवाक्योक्त्तस्य जीवस्यात्र परामर्शः । प्रजापतिवाक्ये च मुक्त्तात्मस्वरूपयाथात्म्यविज्ञानं दहरविद्योपयोगितयोक्त्तम्; ब्रह्म प्रेप्सोर्हि जीवात्मनः स्वस्वरूपं च ज्ञातव्यमेव स्वयमपि कल्याणगुण एव सन्ननवधिकातिशयासङ्खयेयकल्याणगुणगणं परं ब्रह्मानुभविष्यतीति ब्रह्मोपासनफलान्तर्गतत्वात्स्वस्वरूपयाथात्म्यविज्ञानस्य । \"सवर्ांश्च लोकानाप्नोति सर्वांश्च कामान्\" \"स तत्र पर्येति जक्षन् क्रीडन्\" इत्यादिकं प्रजापतिवाक्ये कीर्त्यमानं फलमपि दहरविद्याफलमेव ।।\n\"दहरोऽस्मिन्\" इत्यल्पपरिणामश्रुतिराराग्रोपमितस्य जीवस्यैवोपपद्यते, न तु सर्वस्माज्ज्यायसो ब्रह्मण इति चेत्, तत्र यदुत्तरं वक्त्तव्यं तत्पूर्वमेवोक्त्तम् \"निचाय्यत्वादेवम्\" इत्यनेन । अतो दहराकाशोऽनाघ्राताविद्याद्यशेषदोषगन्धस्स्वाभाविकनिरतिशयज्ञानबलैश्वर्यवीर्यशक्त्तितेजःप्रकृत्यपरिमितोदारगुणसागरः पुरुषोत्तम एव । प्रजापतिवाक्यनिर्द्दिष्टस्तु \"घ्नन्ति त्वेवैनं विच्छादयन्ति\" इत्येवमादिभिरवगतकर्मनिमित्तदेहपरिग्रहः पश्चात्परञ्ज्योतिरुपसम्पद्याविर्भूतापहतपाप्मत्वादिगुणस्वस्वरूप इति न दहराकाशः ।। इतश्चैतदेवम् -तस्य दहराकाशस्य परस्य ब्रह्मणः, अनुकारात् अयमपहतपाप्मत्वादिगुणको विमुक्त्तबन्धः प्रत्यगात्मा न दहराकाशः । तदनुकारः- तत्साम्यम् । तथा हि प्रत्यगात्मनो विमुक्त्तस्य परब्रह्मानुकारः श्रूयते \"यदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् । तदाविद्वान् पुण्यपापे विधूय निरञ्जनः परमसाम्यमुपैति\" इति । अतोऽनुकर्ता प्रजापतिवाक्यनिर्द्दिष्टः । अनुकार्यं ब्रह्म दहराकाशः ।।\nसंसारिणोऽपि मुक्त्तावस्थायां परमसाम्यापत्तिलक्षणः परब्रह्मानुकारस्मर्यते \"इदं ज्ञानमुपाश्रित्य मम साधर्म्यमागताः । सर्गेऽपि नोपजायन्ते प्रलये न व्यथन्ति च\" इति । केचित् \"अनुकृतेस्तस्य च\" \"अपि स्मर्यते\" इति सूत्रद्वयमधिकरणान्तरं \"तमेव भान्तमनुभाति सर्वं तस्य भासा सर्वमिदं विभाति\" इत्यस्याश्श्रुतेः परं ब्रह्मपरत्वनिर्णयाय प्रवृत्तं वदन्ति । तत्तु \"अदृश्यत्वाधिकरणद्वयेन तस्य प्रकरणस्य परब्रह्मविषयत्वप्रतिपादनात् \"ज्योतिश्चरणाभिधानात्\" इत्यादिषु परस्य ब्रह्मणो भारूपत्वावगतेश्च पूर्वपक्षानुत्थानादयुक्त्तम्; सूत्राक्षरक्षरवैरूप्यं च ।। दहराधिकरणं समाप्तम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.5 दहराधिकरणम्\nछान्दोग्ये \"अथ यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तर आकाशस्तस्मिन्यदन्तस्तदन्वेष्टव्यं तद्वाव विजिज्ञासितव्यम्\" (छा.उ. ८-१-१) इत्यत्र हृदयपुण्डरीकमध्यवर्ती दहराकाशश्श्रूयमाणः किं भूताकाशः? उत जीवः? अथ परमात्मा - इति संशयः। प्रथमं तावद्भूताकाश इति युक्तमाश्रयितुमिति पूर्वः पक्षः; आकाशशब्दस्य भूताकाशे प्रसिद्धिप्राचुर्यात्, आकाशान्तर्वर्तिनोऽन्यस्यान्वेष्टव्यताप्रतीतेश्च। राद्धान्तस्तु - \"किं तदत्र विद्यते यदन्वेष्टव्यम्\" (छा.उ. ८-१-२) इति चोदिते, \"यावान्वा अयमाकाशः\" (छा.उ. ८-१-३) इत्यारभ्य, \"एतत्सत्यं ब्रह्मपुरम्\" (छा.उ. ८-१-५) इत्यन्तेन दहराकाशस्यातिमहत्त्वसर्वाश्रयत्वाजरत्वसत्यत्वाद्यभिधाय, \"अस्मिन्कामास्समाहिताः\" (छा.उ. ८-१-५) इत्याकाशान्तर्वर्तिनोऽन्वेष्टव्याः कामा इति प्रतिपाद्य, कोऽयं दहराकाशशब्दनिर्दिष्टः? के तदाश्रयाः कामाः? इत्यपेक्षायाम्, \"एष आत्माऽपहतपाप्मा\" (छा.उ. ८-१-५) इत्यारभ्य, \"सत्यसङ्कल्पः\" (छा.उ. ८-१-५) इत्यन्तेन आकाशशब्दनिर्दिष्टः आत्मा, कामाश्चापहतपाप्मत्वादयस्तद्विशेषणभूता इति प्रतिपादयद्वाक्यमपहतपाप्मत्वादिविशिष्टपरमात्मानमाह। उपक्रमे चान्वेष्टव्यतया प्रतिज्ञात आकाशः आत्मा, एतद्विशेषणभूताः \"अपहतपाप्मत्वादयः कामा इति वाक्यं ज्ञापयत् \"अथ य इहात्मानमनुविद्य व्रजन्त्येतांश्च सत्यान्कामान् तेषां सर्वेषु लोकेषु कामचारो भवति\" (छा.उ. ८-१-६) इत्युपसंहरति। अतोऽयं दहराकाशोऽपहतपाप्मत्वादिविशिष्टः परमात्मेति निश्चीयते, न भूताकाशादिरिति॥ एवं तर्ह्यस्मिन्वाक्ये \"अथ य एष संप्रसादोऽस्माच्छरीरात्समुत्थाय\" (छा.उ. ८-३-४) इति प्रत्यगात्मप्रतीतेः, तस्य चोत्तरत्र प्रजापतिवाक्येऽपहतपाप्मत्वादिगुणकत्वावगमात्, प्रत्यगात्मैव दहराकाश इति पूर्वपक्षी मन्यते। राद्धान्ती तु - प्रत्यगात्मा कर्मपरवशतया जागरितस्वप्नसुषुप्त्याद्यवस्थाभिः तिरोहितापहतपाप्मत्वादिकः परमात्मानमुपसंपन्नः तत्प्रसादादाविर्भूतगुणकः प्रजापतिवाक्ये प्रतिपादितः। दहराकाशस्त्वतिरोहितनिरुपाधिकापहतपाप्मत्वादिकः प्रत्यगात्मन्यसंभावनीयजगद्विधरणसमस्तचिदचिद्वस्तुनियमनाद्यनन्तगुणकः प्रतिपन्न इति नायं प्रत्यगात्मा दहराकाशः, अपि तु परमात्मैवेति मन्यते। सूत्रार्थस्तु - दहराकाशः परं ब्रह्म, उत्तरेभ्यः - उत्तरवाक्यगतेभ्योऽपहतपाप्मत्वादिपरमात्मासाधारणधर्मेभ्यो हेतुभ्यः॥१३॥\nअस्मिन्दहराकाशे सर्वासां प्रजानामजानतीनामहरहर्या गतिश्श्रूयते, यश्च दहराकाशावमर्शरूपैतच्छब्दसमानाधिकरणतया प्रयुक्तो ब्रह्मलोकशब्दः, ताभ्यां दहराकाशः परं ब्रह्मेत्यवगम्यते, \"तद्यथा हिरण्यनिधिं निहितमक्षेत्रज्ञा उपर्युपरि सञ्चरन्तो न विन्देयुरेवमेवेमास्सर्वाः प्रजा अहरहर्गच्छन्त्य एतं ब्रह्मलोकं न विन्दन्त्यनृतेन हि प्रत्यूढाः\" (छा.उ. ८-३-४) इति। तथा हि दृष्टम् - तथा ह्यन्यत्र परस्मिन्ब्रह्मण्येवंरूपं गमनं दृष्टम् - \"एवमेव खलु सोम्येमास्सर्वाः प्रजास्सति संपद्य न विदुस्सति संपत्स्यामह इति\" (छा.उ. ६-९-२) इति, \"सत आगम्य न विदुस्सत आगच्छामह इति\" (छा.उ. ६-१०-२) इति। तथा ब्रह्मलोकशब्दश्च परस्मिन्ब्रह्मण्येव दृष्टः - \"एष ब्रह्मलोकस्सम्राडिति होवाच\" (बृ.उ. ६-३-३३) इति । लिङ्गञ्च - मा भूदन्यत्र दर्शनम्, अस्मिन् प्रकरणे सर्वासां प्रजानां श्रूयमाणमहरहर्गमनं, ब्रह्मलोकशब्दश्च दहराकाशस्य परमात्मत्वे पर्याप्तं लिङ्गम्। चशब्दोऽवधारणे। एतदेव पर्याप्तमित्यर्थः॥१४॥\nअस्य धृत्याख्यस्य परमात्मनो महिम्नः अस्मिन् दहराकाशे उपलब्धेरयं परमात्मा। धृतिः - जगद्विधरणं परमात्मनो महिमेत्यन्यत्रावगम्यते। \"एष सर्वेश्वर एष भूताधिपतिरेष भूतपाल एष सेतुर्विधरण एषां लोकानामसंभेदाय\" (बृ.उ. ६-४-२२) इति। सा चास्मिन्दहराकाशे उपलभ्यते \"अथ य आत्मा स सेतुर्विधृतिरेषां लोकानामसंभेदाय\" (छा.उ. ८-४-१) इति॥१५॥\n\"को ह्येवान्यात्कः प्राण्यात्। यदेष आकाश आनन्दो न स्यात्\" (तै.उ.आन. ७), \"सर्वाणि ह वा इमानि भूतान्याकाशादेव समुत्पद्यन्ते\" (छा.उ. १.९.१) इत्यादिष्वाकाशशब्दस्य परस्मिन्ब्रह्मणि प्रसिद्धेः। आकाशशब्द एव परमात्मधर्मविशेषितो भूताकाशशङ्कां निवर्तयतीत्यर्थः॥१६॥\nपरमात्मन इतरः जीवः; \"अथ य एष संप्रसादोऽस्माच्छरीरात्समुत्थाय\" (छा.उ. ८.३.४) इति जीवस्य परामर्शात्स एव दहराकाश इति चेत् - तन्न, पूर्वोक्तानां गुणानां तस्मिन्नसंभवात्॥१७॥\nउत्तरात् - प्राजापतिवाक्यात्, अपहतपाप्मत्वादिगुणको जीवोऽवगम्यत इति चेत् - तन्न, जागरिताद्यवस्थाभिरनादिकालप्रवृत्ताभिः पुण्यपापरूपकर्ममूलाभिः तिरोहितगुणकः परब्रह्मोपासनजनिततदुपसंपत्त्याऽऽविर्भूतस्वरूपोऽसौ जीवः तत्र प्रजापतिवाक्येऽपहतपाप्मत्वादिगुणकः कीर्तितः। दहराकाशस्त्वतिरोहितस्वरूपोऽपहतपाप्मत्वादिगुणक इत्यस्मिन्दहराकाशे न जीवशङ्का॥१८॥\nदहरवाक्ये जीवपरामर्शः किमर्थमिति चेत्, तत्राह - अन्यार्थश्च परामर्शः। (१-३-१९) \"अस्माच्छरीरात्समुत्थाय परं ज्योतिरुपसंपद्य स्वेन रूपेणाभिनिष्पद्यते\" (छा.उ. ८.३.४) इति परंज्योतिस्स्वरूपदहराकाशोपसंपत्त्याऽस्य जीवस्यानृततिरोहितस्वरूपस्य स्वरूपाविर्भावो भवतीति दहराकाशस्य जगद्विधरणादिवज्जीवस्वरूपाविर्भावापादनरूपसंपद्विशेषप्रतिपादनार्थो जीवपरामर्शः॥१९॥\n\"दहरोऽस्मिन्\" (छा.उ. ८.१.१) इत्यल्पपरिमाणश्रुतिराराग्रोपमितस्य जीवस्यैवोपपद्यते, न तु सर्वस्माज्ज्यायसो ब्रह्मण इति चेत्, तत्र यदुत्तरं वक्तव्यम्, तत्पूर्वमेवोक्तम् - \"निचाय्यत्वात्\" (ब्र.सू. १-२-७) इत्यनेन॥२०॥\nअनुकृतिः - अनुकारः; तस्य परमात्मनोऽनुकाराद्धि जीवस्याविर्भूतस्वरूपस्यापहतपाप्मत्वादिगुणकत्वम्। अतोऽनुकर्तुः जीवादनुकार्यः परब्रह्मभूतो दहराकाशोऽर्थान्तरभूत एव। तदनुकारश्च तत्साम्यापत्तिः श्रूयते \"यदा पश्यः पश्यते रुक्मवर्णं कर्तारमीशं पुरुषं ब्रह्मयोनिम्। तदा विद्वान्पुण्यपापे विधूय निरञ्जनः परमं साम्यमुपैति॥\" (मुं.उ. ३.१.३) इति॥२१॥\nस्मर्यते च तदुपासनात्तत्साम्यापत्तिरूपानुकृतिर्जीवस्य, \"इदं ज्ञानमुपाश्रित्य मम साधर्म्यमागताः। सर्गेऽपि नोपजायन्ते प्रलये न व्यथन्ति च॥\" (भ.गी. १४-२) इति॥२२॥ ॥इति दहराधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.5 दहराधिकरणम्\n\"अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन्नन्तर आकाशस्तस्मिन्यदन्तस्तदन्वेष्टव्यं तद्वाव विजिज्ञासितव्यम्\" इत्यत्र दहराकाशशब्दनिर्दिष्टः परमात्मा, उत्तरेभ्यो वाक्यगतेभ्यस्तदसाधारणधर्मेभ्यः । उत्तरत्र दहराकाशस्य सर्वाधारतयातिमहत्त्वमभिधाय \"एतत् सत्यं ब्रह्मपुरम्\" इति निर्दिश्य, अस्मिन् ब्रह्माख्यपुरे दहराकाशे कामाः समाहिता इत्युक्ते, कोऽयं दहराकाशः, के च कामा इत्यपेक्षायाम् \"एष आत्मापहतपाप्मा\" इत्यारभ्य \"सत्यकामः सत्यसंकल्पः\" इत्यन्तेन दहराकाश आत्मा, कामाश्चापहतपाप्मत्वादयस्तद्विशेषणभूता गुणा इति हि ज्ञापयति । \"दहरोऽस्मिन्नन्तर आकाशस्तस्मिन्यदन्तस्तदन्वेष्टव्यम्\" इत्यत्र दहराकाशस्तदन्तर्वर्ति च यत्, तदुभयमन्वेष्टव्यमित्युक्तमिति ज्ञायते । \"अथ य इहात्मानमनुविद्य व्रजन्त्येतांश्च सत्यान् कामान्\" इति हि व्यज्यते ॥\n\"एवमेवेमाः सर्वाःप्रजा अहरहर्गच्छन्त्य एतं ब्रह्मलोकं न विन्दन्ति\" इत्यहरहः सर्वासां प्रजानां तमजानतीनां दहराकाशोपरि गतिर्वर्तनं दहराकाशसमानाधिकरणो ब्रह्मलोकशब्दश्च दहराकाशः परं ब्रह्मेतिज्ञापयति। तथा ह्यन्यत्र सर्वासांप्रजानां परमात्मोपरि वर्तमानत्वं दृष्टम्-\"तस्मिन् लोकाः श्रिताः सर्वे\" \"तदक्षरे परमे प्रजाः\" इत्यादौ। ब्रह्मलोकशब्दश्च \"एष ब्रह्मलोकः\" इत्यादौ। अन्यत्र दर्शनाभावेऽपीदमेवपर्याप्तमस्य परमात्मत्वे लिङ्गं,यद्दहराकाशोपरि सर्वस्यवर्तमानत्वं ब्रह्मलोकशब्दश्च।।\n\"अथ य आत्मा स सेतुर्विधृतिः\" इति जगध्दृतेःपरमात्मनो महिम्नोऽस्मिन् दहराकाश उपलब्धेश्चायं परः। स हि परमात्ममहिमा, \"एष सेतुर्विधरणः\"इत्यादिश्रुतेः।।\nआकाशशव्दस्य \"यतेष आकाश आनन्दः\" इतिपरमात्मन्यपि प्रसिध्देश्चायं परः।सत्यसंकल्पत्वादिगुण बृन्दोपबृंहिता प्रसिध्दिर्भूताकाशप्रसिध्देर्बलीयसीत्यर्थः।।\n\"अथ य एष संप्रसादः\" इतीतरस्य जीवस्य परामर्शात्प्रकृताकाशः स इति चेत् ; नैतत् ,उक्तगुणानां तत्रासंभवात्।।\nउत्तरत्र \"य आत्मापहतपाप्मा\" इति जीवस्यापहतपाप्मत्वादिश्रवणान्नासंभवः। जागरितस्वप्नसुषुस्याद्यवस्थासु वर्तमानत्वात् स हि जीव इति चेत् ; नैतत् , आविर्भूतस्वरुपस्तु। कर्मारब्धशरीरसंबन्धित्वेन (संबन्धित्वेनामृततिरोहित) तिरोहितापहत पाप्मत्वादिकः,पश्चात्परं ज्योदिरुपसंपद्याविर्भूत स्वरुपस्तत्रापहतपाप्मत्वादिगुणको जीवःप्रतिपादितः ।दहराकाशस्त्वतिरोहितकल्याणगुणसागर इति नायं जीवः ।।\n\"अस्माच्छरीरात् समुत्थाय परं ज्योतिरुपसंपद्य स्वेन रूपैणाभिनिष्पद्यते\" इति जीवात्मनो दहराकाशोपसंपत्त्या स्वरूपाविर्भावापादनरूप माहात्म्यप्रतिपादनार्थोऽत्र जीवपरामर्शः ।।\nअल्पस्थानत्वस्वरूपाल्पत्वश्रुतेर्नायं परमात्मेति चेत्, तत्रोत्तरमुक्तम् - \"निचाय्यत्वादेवं व्योमवच्च \" इति ।।\nतस्य दहराकाशस्य परज्योतिषोऽनुकरणश्रवणाच्च (अनुकारश्रवणाच्च)जीवस्य, न जीवो दहराकाशः । \"स तत्र पर्येति जक्षत् क्रीडन् रममाणः \" इत्यादिस्तदुपसंपत्त्या स्वच्छन्दवूत्तिरूपस्तदनुकारः श्रूयते ।।\n\"इदं ज्ञानमुपाश्रित्य मम साधर्म्यमागताः। सर्गेऽपि नोपजायन्ते प्रलये न व्यथन्ति च \"।।इति ।।"
                            }
                        ]
                    },
                    {
                        "verse_number": 23,
                        "original_text": "Adhikarana 1.3.6 प्रमिताधिकरणम्\nशब्दादेव प्रमितः ॥1.3.23॥\nहृद्यपेक्षया तु मनुष्याधिकारत्वात् ॥1.3.24॥\nकम्पनात् ॥1.3.25॥\nज्योतिर्दर्शनात् ॥1.3.26॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.6 प्रमिताधिकरणम्\nकठवल्लीषु श्रूयते- \"अङ्गुष्ठमात्रः पुरुषो मध्य आत्मनि तिष्ठति । ईशानो भूतभव्यस्य न ततो विजुगुप्सते । एतद्वै तत्\" \"अङ्गुष्ठमात्रः पुरुषो ज्योतिरिवाधूमकः । ईशानो भूतभव्यस्य स एवाद्य स उ श्वः । एतद्वै तत्\" \"अङ्गुष्ठमात्रः पुरुषोऽन्तरात्मा सदा जनानां हृदये सन्निविष्टः । तं स्वाच्छरीरात्प्रवृहेन्मुञ्जादिवैषीकां धैर्य्येण । तं विद्याच्छुक्रममृतम्\" इति । तत्र सन्दिह्यते; किमयमङ्गुष्ठमात्रप्रमितः प्रत्यगात्मा, उत परमात्मा ? इति । किं युक्त्तम् ? प्रत्यगात्मेति । कुतः ? जीवस्यान्यत्राङ्गुष्ठमात्रत्वश्रुतेः । \"प्राणाधिपः सञ्चरति स्वकर्मभिः । अङ्गुष्ठमात्रो रवितुल्यरूपः सङ्कल्पाहङ्कारसमन्वितो यः\" इति । न चान्यत्रोपासनार्थतयापि परमात्मनोऽङ्गुष्ठमात्रत्वं श्रूयते । एवं निश्चिते जीवत्वे ईशानत्वं शरीरेन्द्रियभोग्यभोगोपकरणापेक्षयापि भविष्यति । इति प्राप्ते ब्रूमः शब्दादेव प्रमितः । अङ्गुष्ठप्रमितः परमात्मा । कुतः ? \"ईशानो भूतभव्यस्य\" इति शब्दादेव; न च भूतभव्यस्य सर्वस्येशितृत्वं कर्मपरवशस्य जीवस्योपपद्यते । कथं तर्हि परमात्मनोऽङ्गुष्ठमात्रत्वमित्यत्राह -परमात्मन उपासनार्थमुपासकहृदये वर्तमानत्वादुपासकहृदयस्याङ्गुष्ठप्रमाणत्वात्तदपेक्षयेदमङ्गुष्ठप्रमितत्वमुपपद्यते, जीवस्याप्यङ्गुष्ठप्रमितत्वं हृदयान्तर्वर्तित्वात्तदपेक्षमेव तस्याराग्रमात्रत्वश्रुतेः । मनुष्यमाणामेवोपासकत्वसम्भावनाया शास्त्रस्य मनुष्याधिकारत्वान्मनुष्यहृदयस्य च तत्तदङ्गुष्ठप्रमितत्वात्खरतुरगभुजगादीनामनङ्गुष्ठप्रमितत्वेऽपि न कश्चिद्दोषः, स्थितं तावदुत्तरत्र समापयिष्यते ।\n\"अङ्गुष्ठमात्रः पुरुषो मध्य आत्मनि तिष्ठति\", अङ्गुष्ठमात्रः पुरुषोऽन्तरात्मा\" इत्यनयोर्वाक्ययोर्मध्ये, \"यदिदं किञ्च जगत् सर्वं प्राण एजति निस्सृतम् । महद्भयं वज्रमुद्यतं य एतद्विदुरमृतास्ते भवन्ति । भयादस्याग्निस्तपति भयात् तपति सूर्यः । भयादिन्द्रश्च वायुश्च मृत्युर्धावति पञ्चमः\" इति कृत्स्नस्य जगतोऽग्निसूर्यादीनां चास्मिन् अङ्गुष्ठमात्रे पुरुषे प्राणशब्दनिर्दिष्टे स्थितानां सर्वेषां ततो निस्सृतानां तस्मात् सञ्जातमहाभयनिमित्तम् एजनं कम्पनं श्रूयते । तच्छासनातिवृत्तौ किं भविष्यतीति महतो भयात्, वज्रादिवोद्यतात्, कृत्स्नं जगत् कम्पत इत्यर्थः । \"भयादस्याग्निस्तपति\" इत्यनेनैकार्थ्यात् \"भहद्भयं वज्रमुद्यतम्\" इति पञ्चम्यर्थं प्रथमा । अयञ्च परस्य ब्रह्मणः स्वभावः; एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः\" \"भीषाऽस्माद्वातः पवते भीषेदेति सूर्यः । भीषाऽस्मादग्निश्चेन्द्रश्च मृत्युर्धावति पञ्चमः\" इति परस्य ब्रह्मणः पुरुषोत्तमस्यैवंविधैश्वर्यावगतेः । इतश्चाङ्गुष्ठप्रमितः पुरुषोत्तमः -तयोरेवाङ्गुष्ठ प्रमितविषययोर्वाक्ययोर्मध्ये परब्रह्मासाधारणं सर्वतेजसां छादकं सर्वतेजसां कारणभूतमनुग्राहकं च अङ्गुष्ठप्रमितस्य ज्योतिर्दृश्यते- \"न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः । तमेव भान्तमनुभाति सर्वं तस्य भासा सर्वमिदं विभाति\" इति । अयमेव श्लोक आथर्वणे परं ब्रह्माधिकृत्य श्रूयते । परज्योतिष्ट्वं च सर्वत्र परस्य ब्रह्मणः श्रूयते; यथा- \"परं ज्योतिरुपसंपद्य स्वेन रूपेणाभिनिष्पद्यते\", \"तं देवा ज्योतिषां ज्योतिरायुर्होपासतेऽमृतम्\", \"अथ यदतः तदतः परो दिवी ज्योतिर्दीप्यते\" इत्यादिषु । अतः अङ्गुष्ठप्रमितः परं ब्रह्म ।। 41। ।। ।। इति प्रमिताधिकरणशेषः ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.6 प्रमिताधिकरणम्\nकठवल्लीष्वाम्नायते \"अङ्गुष्ठमात्रः पुरुषो मध्य आत्मनि तिष्ठति। ईशानो भूतभव्यस्य न ततो विजुगुप्सते। एतद्वैतत्\" (कठ.उ. ३-४-१२), उत्तरत्र च \"अङ्गुष्ठमात्रः पुरुषो ज्योतिरिवाधूमकः\" (कठ.उ. २-४-१३), तथोपरिष्टात् \"अङ्गुष्ठमात्रः पुरुषोऽन्तरात्मा सदा जनानां हृदये सन्निविष्टः\" (कठ.उ. ३-६-१७) इति। अत्राङ्गुष्ठप्रमितो जीवात्मा, उत परमात्मेति संशयः। जीवात्मेति पूर्वः पक्षः, अन्यत्र स्वीकृतस्पष्टजीवभावे पुरुषे अङ्गुष्ठप्रमितत्वश्रुतेः \"प्राणाधिपस्सञ्चरति स्वकर्मभिः। अङ्गुष्ठमात्रो रवितुल्यरूपः\" (श्वे.उ. ५-७-८) इति। राद्धान्तस्तु - तत्र \"स्वकर्मभिः\" इति जीवभावनिश्चयवदत्रापि, \"ईशानो भूतभव्यस्य\" (कठ.उ. २-४-१२) इति भूतभव्येशितृत्वदर्शनात् परमात्मैवेति। सूत्रार्थस्तु - शब्दादेव प्रमितः - अङ्गुष्ठप्रमितः परमात्मैव, \"ईशानो भूतभव्यस्य\" (कठ.उ. २-४-१२) इति परमात्मवाचिशब्दात्॥२३॥\nकथमनवच्छिन्नस्य परमात्मनोऽङ्गुष्ठप्रमितत्वमित्याशङ्क्याह - हृद्यपेक्षया तु मनुष्याधिकारत्वात्। उपासनार्थमुपासकहृदये वर्तमानत्वात्, उपासकहृदयस्याङ्गुष्ठमात्रत्वात् तदपेक्षयेदमङ्गुष्ठप्रमितत्वम्। मनुष्याणामेवोपासकत्वसंभावनया मनुष्यानधिकृत्य प्रवृत्तत्वाच्छास्त्रस्य मनुष्यहृदयापेक्षयेदमुक्तम्। स्थितं तावदुत्तरत्र समापयिष्यते॥२४॥ ॥इति प्रमिताधिकरणभागः॥\nप्रासङ्गिकं परिसमाप्य प्रकृतं परिसमापयति - कम्पनात्। अङ्गुष्ठप्रमितप्रकरणमध्ये \"यदिदं किञ्च जगत्सर्वं प्राण एजति निस्सृतम्। महद्भयं वज्रमुद्यतम्\" (कठ.उ. ६-३) \"भयादस्याग्निस्तपति\" (कठ.उ. ६-३) इत्यादौ प्राणशब्दनिर्दिष्टाङ्गुष्ठप्रमितजनितभयनिमित्तादग्निवायुसूर्यप्रभृतिकृत्स्नजगत्कम्पनाच्छ्रूयमाणादङ्गुष्ठप्रमितः परमात्मैवेति निश्चीयते॥४०॥\nअस्मिन्नेव प्रकरणे तत्संबन्धितया \"न तत्र सूर्यो भाति\" (कठ.उ. ५-१५) इत्यारभ्य \"तस्य भासा सर्वमिदं विभाति\" (कठ.उ. ५-१५) इति सर्वेषां छादकस्यानवधिकातिशयस्य भाश्शब्दाभिहितस्य ब्रह्मभूतस्य परस्य ज्योतिषो दर्शनाच्च अङ्गुष्ठप्रमितः परमात्मा॥४१॥ ॥इति प्रमिताधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.6 प्रमिताधिकरणम्\n\"अङ्गुष्टमात्रः पुरुषो मध्य आत्मनि तिष्टति।ईशानोभूतभव्यस्य\" इत्यादावाङगुष्टप्रमितः परमात्मा, \"ईशानो भूतभव्यस्य\"इति सर्वेश्वरत्वशब्दादेव।।\nअनवच्छिन्नस्याप्युपासकहृदि वर्तमानत्वापेक्षमङ्गुष्टप्रमितत्वम्।मनुष्याणामेवोपासंभावनया तद्विषयत्वाच्च शास्रस्यमनुष्यहृदयापेक्षयेदमुक्तम्।स्थितं तावदुत्तरत्र समापयिष्यते।।\nप्रासग्ङिकं परिसमाप्य प्रकृतमनुसरति- अङ्गुष्ठप्रमितप्रकरणमध्ये \"यदिदं किंच जगत्सर्वं प्राण एजति निःसृतम्\" इत्यादिनाभिहिताङ्गुष्टप्रमितप्राणशब्दनिर्दिष्ट जनितभयात् वज्रादिबोद्यतादग्नि- वायुसूर्येन्द्रप्रभृतिकृत्स्न जगत्कम्पनादङ्गुष्टप्रमितः परपुरुष इति निश्चीयते।।\nतत्प्रकरणे \"न तत्र सूर्यो भाति\" इत्यासभ्य \"तस्य भासा सर्वमिदं विभाति\" इति भाःशब्दाभिहितस्यानवधिकातिशय ज्योतिषो दर्शनाच्चाङ्गुष्टप्रमितः परमपुरुषः।।"
                            }
                        ]
                    },
                    {
                        "verse_number": 24,
                        "original_text": "Adhikarana 1.3.7 देवताधिकरणम्\nतदुपर्यपि बादरायणः सम्भवात् ॥1.3.27॥\nविरोधः कर्मणीति चेन्नानेकप्रतिपत्तेर्दर्शनात् ॥1.3.28॥\nशब्द इति चेन्नातः प्रभवात् प्रत्यक्षानुमानाभ्याम् ॥1.3.29॥\nअत एव च नित्यत्वम् ॥1.3.30॥\nसमाननामरूपत्वाच्चावृत्तावप्यविरोधो दर्शनात् स्मृतेश्च ॥1.3.31॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.7 देवताधिकरणम्\nपरस्य ब्रह्मणोऽङ्गुष्ठप्रमितत्वोपपत्तये मनुष्याधिकारं ब्रह्मोपासनशास्त्रमित्युक्त्तम् । तत्प्रसङ्गेनेदानीं ब्रह्मविद्यायां देवादीनामप्यधिकारोऽस्ति, नास्तीति विचार्यते । किन्तावद्युक्त्तम् ? नास्ति देवादीनामधिकार इति । कुतः ? सामर्थ्याभावात्, न ह्यशरीराणां देवादीनां विेकविमोकादिसाधनसप्तकानुगृहीतब्रह्मोपासनोपसंहारसामर्थ्यमस्ति । न च देवादीनां सशरीरत्वे प्रमाणमुपलभामहे । यद्यपि परिनिष्पन्नेऽपि वस्तुनि व्युत्पत्तिसम्भावनाया वेदान्तवाक्यानि परे ब्रह्मणि प्रमाणभावमनुभवन्ति; तथापि देवादीनां विग्रहवत्त्वप्रतिपादनपरं न किञ्चिदपि वाक्यमुपलभ्यते । मन्त्राथर्वादास्तु कर्मविधिशेषतयाऽन्यपरत्वान्न देवादिविग्रहसाधने प्रभवन्ति । कर्मविधयश्च स्वापेक्षितोद्देश्यकारकत्वातिरेकिदेवतागतं किमपि न साधयन्ति । अत एव तासामर्थित्वमपि न सम्भवति । अतस्सामर्थ्यार्थित्वयोरभावाद्देवादीनामनधिकार इति ।\nएवं प्राप्ते प्रचक्ष्महे तदुपर्यपि बादरायणस्सम्भवात् । तदुपर्यपि तत् ब्रह्मोपासनम्, उपरि- देवादिष्वपि, सम्भवतीति भगवान्बादरायणो मन्यते, तेषामर्थित्वसामर्थ्ययोस्सम्भवात् । अर्थित्वं तावदाध्यात्मिकादिदुर्विषहदुःखाभितापात्परस्मिन् ब्रह्मणि च निरस्तनिखिलदोषगन्धे अनवधिकातिशयासङ्घयेयकल्याणगुणगणे निरतिशयभोग्यत्वादिज्ञानाच्च सम्भवति । सामर्थ्यमपि पटुतरदेहेन्द्रियादिमत्तया सम्भवति । देहेन्द्रियादिमत्त्वं च ब्रह्मादीनां सकलोपनिषत्सु सृष्टिप्रकरणेषूपासनप्रकरणेषु च श्रूयते । तथा हि \"सदेव सोम्येदमग्र आसीत्\" \"तदैक्षत बहु स्यां प्रजायेयेति तत्तेजोऽसृजत\" इत्यारभ्य सर्वमचेतनं तेजोऽबन्नप्रमुखावस्थाविशेषवद्य्वाकृत्य \"अनेन जीवेनात्मनाऽनुप्रविश्य नामरूपे व्याकरवाणि\" इति सङ्कल्प्य ब्रह्मादिस्थावरान्तं चतुर्विधं भूतजातं तत्तत्कर्मोचितशरीरं तदुचितनामभाक् चायमकरोदित्युक्त्तम् । एवं सर्वत्र सृष्टिवाक्येषु देवतिर्यङ्मनुष्यस्थावरात्मना चतुर्विधा सृष्टिराम्नायते । देवादिभेदश्च तत्तत्कर्मानुगुणब्रह्मलोकप्रभृतिचतुर्दशलोकस्थफलभोगयोग्यदेहेन्द्रियादियोगायत्तः, आत्मनां स्वतो देवादित्वाभावात् । तथा \"तद्धोभयो देवासुरा अनुबुबुधिरे ते होचुः इन्द्रो ह वै देवानामभिप्रवव्राज विरोचनोऽसुराणां तौ हासंविदानावेव समित्पाणी प्रजापतिसकाशमाजग्मतुः\" \"तौ ह द्वात्रिंशतं वर्षाणि ब्रह्मचर्यमूषतुः तौ ह प्रजापतिरुवाच\" इत्यादिना स्पष्टमेव शरीरेन्द्रियवत्त्वं देवादीनां प्रतीयते । कर्मविधिशेषभूतमन्त्रार्थवादेष्वपि \"वज्रहस्तः पुरन्दरः\" \"तेनेन्द्रो वज्रमुदयच्छत्\" इत्यादिभिः प्रतीयमानं विग्रहादिमत्त्वं प्रमाणान्तराविरुद्धं तत्प्रमेयमेव । न चानुष्ठेयार्थप्रकाशनस्तुतिपरत्वाभ्यां प्रतीयमानार्थान्तराविवक्षा शक्यते वक्त्तुम्, स्तुत्याद्युपयोगित्वात्तेन विना स्तुत्याद्यनुपपत्तेश्च । गुणकथनेन हि स्तुतित्वम् । गुणानामसद्भावे स्तुतित्वमेव हीयेत । न चासता गुणेन कथितेन प्ररोचना जायते; अतः कर्म प्ररोचयन्तो गुणसद्भावं बोधयन्त एवार्थवादाः । मन्त्राश्च कर्मसु विनियु क्त्तास्तत्र तत्र किञ्चित्करत्वायानुष्ठेयमर्थं प्रकाशयन्तो देवतादिगतविग्रहादिगुणविशेषमभिदधत एव तत्र किञ्चित्कुर्वन्ति, अन्यथेद्रादिस्मृत्यनुपपत्तेः । न च निर्विशेषा देवता धियमधिरोहति । तत्र प्रमाणान्तराप्राप्तान् गुणान् स्वयमेव बोधयित्वा तैः कर्म प्ररोचयन्ति; गुणविशिष्टं वा प्रकाशयन्ति; प्राप्तांश्चानूद्य तैः प्ररोचनप्रकाशने कुर्वन्ति; विरुद्धत्वे तु तद्वाचिभिश्शब्दैरविरुद्धान् गुणान् लक्षयित्वा कुवर्न्ति । कर्मविधेश्च देवताया ऐश्वर्यमपेक्षितमेव, कामिनः कर्त्तव्यतया कर्म विधीयमानं स्वयं क्षणप्रध्वंसि कालान्तरभाविनः फलस्य स्वर्गादेस्साधकमपेक्षते । मन्त्रार्थवादयोश्च \"वायुर्वै क्षेपिष्ठा देवता वायुमेव स्वेन भागधेयेनोपधावति स एवैनं भूतिं गमयति\" \"यदनेन हविषाऽऽशास्ते तदश्यात्तदृध्यात्तदस्मै देवा राधन्ताम्\" इत्यादिषु देवतायाः कर्मणाऽऽराधितायाः फलदायित्वं तदनुगुणञ्चैश्वर्यं प्रतीयमानमपेक्षितत्वेन वाक्यार्थो समन्वीयते । देवपू जाभिधायिनो यजिधातोश्च यागाख्यं कर्म स्वाराध्यदेवताप्रधानं प्रतीयते । तदेवं कृत्स्नवाक्यपर्यालोचनया वाक्यादेव विध्यपेक्षितं सर्वमवगतमिति नापूर्वादिकं व्युत्पत्तिसमयानवगतं कर्मविधिष्वभिधेयतया कल्प्यतया वाऽऽश्रयितव्यम् । तथा सङ्कीर्णब्राह्मणमन्त्रार्थवादमूलेषु धर्मशास्त्रेतिहासपुराणेषु ब्रह्मादीनां देवासुर प्रभृतीनां देहेन्द्रियादयस्स्वभावभेदाः स्थानानि भोगाः कृत्यानि चेत्येवमादयस्सुव्यक्त्ताः प्रतिपाद्यन्ते; अतो विग्रहादिमत्त्वाद्देवादीनामप्यधिकारोऽस्त्येव ।।\nदेवादीनां विग्रहादिमत्त्वाभ्युपगमे कर्मणि विरोधः प्रसज्यते, बहुषु यागेषु युगपदेकस्येन्द्रस्य विग्रहवत्त्वे \"अग्निमग्न आवह\" \"इन्द्र आगच्छ हरिव आगच्छ\" इत्यादिना आहूतस्य तस्य सन्निधानानुपपत्तेः । दर्शयति चाग्न्यादीनां तत्र तत्रागमनं \"कस्य वाह देवा यज्ञमागच्छन्ति कस्य वा न बहूनां याजमानानां यो वै देवताः पूर्वः परिगृह्णाति स एनाश्श्वो भूते यजते\" इति । अतो विग्रहादिमत्त्वे कर्मणि विरोधः प्रसज्यत इति चेत् तन्न अनेकप्रतिपत्तेर्दर्शनात् दृश्यते हि सौभरिप्रभृतीनां शक्त्तिमतां युगपदनेकशरीरप्रतिपत्तिः ।।\nविरोध इति वर्त्तते । माभूत्कर्मणि विरोधोऽनेकशरीरप्रतिपत्तेः । शब्दे तु वैदिके विरोधः प्रसज्यते, अनित्याथर्संयोगात् । विग्रहवत्त्वे हि सावयवत्वेनेन्द्रादेरर्थस्यानित्यत्वमनिवार्यम्; ततो देवदत्तादिशब्दवदिन्द्राद्यर्थजन्मनः प्राग्विनाशादूद्र्ध्वं चेन्द्रादिशब्दानां वैदिकानामर्थशून्यत्वमनित्यत्वं वा वेदस्य स्यादिति चेत् तन्न; अतः प्रभवात्- अस्मादिन्द्रादिशब्दादेव पुनः पुनरिन्द्राद्यर्थस्य प्रभवात् । एतदुक्त्तम्भवति- न हि देवदत्तादिशब्दवदिन्द्रादिशब्दाः वैदिकाः व्यक्त्तिविशेषमात्रे सङ्केतपूर्वकाः प्रवृत्ताः, अपि तु स्वभावत एव गवादिशब्द वदाकृतिविशेषवाचित्वेन । ततश्चैकस्यामिन्द्रव्यक्त्तौ विनष्टायामत एव वैदिकादिन्द्रशब्दान्मनसि विपरिवर्त्त मानादवगततद्वाच्यभूतेन्द्राद्यर्थाकारो घाता तदाकारमेवापरमिन्द्रं सृजाति; यथा कुलालो घटशब्दान्मनसि विपरिवर्त्तमानात्तदाकारमेव घटमिति । कथमिदमवगम्यते ? प्रत्यक्षानुमानाभ्याम्- श्रुतिस्मृतिभ्यामित्यर्थः । श्रुतिस्तावत् \"वेदेन रूपे व्याकरोत् सतासती प्रजापतिः\" इति, तथा \"स भूरिति व्याहरत् स भूमिससृजत स भुव इति व्याहरत् सोऽन्तरिक्षमसृजत\" इत्यादि । वाचकशब्दपूर्वकं तत्तदर्थसंस्थानं स्मरन् तत्तत्संस्थानविशिष्टं तं तमर्थं सृष्टवानित्यर्थः । स्मृतिरपि \"अनादिनिधना ह्येषा वागुत्सृष्टा स्वयम्भुवा । आदौ वेदमयी दिव्या यतस्सर्वाः प्रसूतयः\" इति; \"सर्वेषान्तु स नामानि कर्माणि च पृथक् पृथक् । वेदशब्देभ्य एवादौ पृथक् संस्थाश्च निर्ममे\" इति । संस्थाः- संस्थानानि, रूपाणीति यावत्; तथा \"नामरूपञ्च भूतानां कृत्यानां च प्रपञ्चनम् । वेदशब्देभ्य एवादौ देवादीनां चकार सः\" इति । अतो देवादीनां विग्रहवत्त्वेऽपि न वैदिकशब्दानामानर्थक्यं वेदस्यादिमत्त्वं च न प्रसज्यते ।।\nयत एवेन्द्रवसिष्ठादिशब्दानां सेवर्षिवाचिनां तत्तदाकारवाचित्वम्, तत्तच्छब्देन तत्तदर्थस्मृतिपूर्वीका च तत्तदर्थसृष्टिः, तत एव \"मन्त्रकृतो वृणीते\" \"नम ऋषिभ्यो मन्त्रकृद्य्भः\" \"अयं सो अग्निरिति विश्वामित्रस्य सूक्त्तं भवति\" इत्यादिभिर्वसिष्ठादीनां मन्त्रकृत्वकाण्डकृत्त्वऋषित्वादौ प्रतीयमानेऽपि वेदस्य नित्यत्वमुपपद्यते । एभिरेव \"मन्त्रकृतो वृणीते\" इत्यादिभिर्वेदशब्दैस्तत्तत्काण्डसूक्त्तमन्त्रकृतामृषीणामाकृतिशक्तयादिकं परामृश्य तत्तदाकारान् तत्तच्छक्रियुक्त्तांश्च सृष्ट्वा प्रजापतिस्तानेव तत्तन्मन्त्रादिकरणे नियुङ्क्त्े । तेपि प्रजापतिना आहितशक्त्तयस्तत्तदनुगुणं तपस्तप्त्वा नित्यसिद्धान् पूर्वपूर्ववसिष्ठादिदृष्टान् तानेव मन्त्रादीननधीत्यैव स्वरतो वर्णतश्चास्खलितान् पशयन्ति; अतश्च वेदानां नित्यत्वमेषाञ्च मन्त्रकृत्त्वमुपपद्यते ।।\nअथ स्यात् - नैमित्तिकप्रलयादिष्विन्द्राद्युत्पत्तौ वेदशब्देभ्यः पूर्वपूर्वेन्द्रादिस्मरणेन प्रजापतिना देवादिसृष्टिरुपपद्यतां नाम; प्राकृतप्रलये तु स्रष्टुः प्रजापतेः भूताद्यहङ्कारपरिणामशब्दस्य च विनष्टत्वात्कथं प्रजापतेः शब्दपूर्विका सृष्टिरुपपद्यते; कथन्तरां विनष्टस्य वेदस्य नित्यत्वम् ? अतो वेदनित्यत्ववादिना देवादीनां विग्रहवत्त्वाभ्युपगमेऽपि लोकव्यवहारस्य प्रवाहानादिता आश्रयणीयेति । अत्रोत्तरं पठति-कृत्स्नोपसंहारे जगदुत्पत्त्यावृत्तावपि पूर्वोक्त्तात्समाननामरूपत्वादेव न कश्चिद्विरोधः । तथाहि, स भगवान् पुरुषोत्तमः प्रलयावसानसमये पूर्वसंस्थानं जगत्स्मरन् \"बहु स्याम्\" इति सङ्कल्प्य भोग्यभोक्त्तृजातं स्वस्मिन् शक्त्तिमात्रावशेषं प्रलीनं विभज्य महदादिब्रह्माण्डं हिरण्यगर्भपर्यन्तं यथापूर्वं सृष्ट्वा वेदांश्च पूर्वानुपूर्वीविशेषसंस्थितानाविष्कृत्य हिरण्यगर्भायोपदिश्य पूर्ववदेव देवाद्याकारजगत्सर्गे तं नियुज्य स्वयमपि तदन्तरात्मतयाऽवतस्थे, अतो यथोक्त्तं सर्वमुपपन्नम् । एतदेव च वेदस्यापौरुषेयत्वं नित्यत्वञ्च, यत्पूर्वपूर्वोच्चारणक्रमजनितसंस्कारेण तमेव क्रमविशेषं स्मृत्वा तेनैव क्रमेणोच्चार्यत्वम्; तदस्मासु सर्वेश्वरेऽपि समानम् । इयांस्तु विशेषः, संस्कारानपेक्षमेव स्वयमेवानुसन्धत्ते पुरुषोत्तमः । कुत इदं यथोक्त्तमवगम्यत इति चेत्तत्राह- दर्शनात् स्मृतेश्च । दर्शनं तावत् \"यो ब्रह्माणं विदधाति पूर्वं यो वै वेदांश्च प्रहिणोति तस्मै\" इति । स्मृतिरपि मानवी \"आसीदिदं तमोभूतम्\" इत्यारभ्य \"सोऽभिध्याय शरीरात्खात्सिसृक्षुर्विविधाः प्रजाः । अप एव ससर्जादौ तासु वीर्यमपासृजत् । तदण्डमभवद्धैमं सहस्रांशुसमप्रभम् । तस्मिन् जज्ञे स्वयं ब्रह्मा सर्वलोकपितामहः\" इति । तथा पौराणिकी \"तत्र सुप्तस्य देवस्य नाभौ पद्ममजायत । तस्मिन् पद्मे महाभाग वेदवेदाङ्गपारगः । ब्रह्मोत्पन्नस्स तेनोक्त्तः प्रजाः सृज महामते\" । तथा \"परो नारायणो देवस्तस्माज्जातश्चतुर्मुखः\" इति । तथा \"आदिसर्गमहं बक्ष्ये\" इत्यारभ्योच्यते \"सृष्ट्वा नारं तोयमन्तस्स्थितोऽहं येन स्यान्मे नाम नारायणेति । कल्पे कल्पे तत्र शयामि भूयः सुप्तस्य मे नाभिजं स्याद्यथाऽब्जम् । एवम्भूतस्य मे देवि नाभिपद्मे चतुर्मुखः । उत्पन्नस्स बया चोक्त्तः प्रजास्सृज महामत्ते\" इति । अतो देवादीनामप्यर्थित्वसामर्थ्ययोगाद्ब्रह्मविद्यायामधिकारोऽस्तीति सिद्धम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.7 देवताधिकरणम्\nमनुष्याधिकारं ब्रह्मोपासनशास्त्रमित्युक्तम्। तत्प्रसङ्गेन देवादीनामपि ब्रह्मविद्यायामधिकारोऽस्ति नवेति चिन्त्यते। न देवादीनामधिकारोऽस्तीति पूर्वः पक्षः, परिनिष्पन्ने ब्रह्मणि शब्दस्य प्रामाण्यसंभवेऽपि देवादीनां विग्रहादिमत्त्वे प्रमाणाभावात्, मन्त्रार्थवादानामपि विधिशेषतया विग्रहादिसद्भावपरत्वाभावात्, विग्रहवन्निर्वर्त्याहरहरनुष्ठीयमानविवेकादिसाधनसप्तकसंस्कृतमनोनिष्पाद्योपासननिर्वृत्तौ तेषां सामर्थ्याभावात्। राद्धान्तस्तु - जगत्सृष्टिप्रकरणेषु नामरूपव्याकरणश्रुत्यैव देवादीनां विग्रहादिमत्त्वं सिध्यति। देवादीनां देहेन्द्रियादिकरणमेव हि नामरूपव्याकरणम्, मन्त्रार्थवादयोश्च तदुपलब्धेः, तयोरनुष्ठेयप्रकाशनस्तुतिपरत्वेऽपि तदुपपत्तये तत्सद्भावे प्रमाणत्वाद्देवादीनां विग्रहादिमत्त्वसिद्धिः, न हि विग्रहादिमत्तया स्तुतिः प्रकाशनं च तदभावे संभवति। अतस्सामर्थ्यसंभवादस्त्येवाधिकारः। सूत्रार्थस्तु - तदुपर्यपि, तेभ्यः - मनुष्येभ्यः उपरिवर्तमानानां देवादीनाम् अप्यधिकारोऽस्ति। यद्वा तत् - ब्रह्मोपासनम्, उपरि - देवादिष्वपि संभवति; तेषामपि ब्रह्मस्वरूपतदुपासनप्रकारज्ञानतदर्थित्वतदुपादानसामर्थ्यसंभवात्। पूर्वोपार्जितज्ञानाविस्मरणात् ज्ञानसंभवः तापत्रयाभिहतिपूर्वकब्रह्मगुणज्ञानाच्चार्थित्वसंभवः; सृष्टिवाक्यमन्त्रार्थवादेषु विग्रहवत्त्वादिदर्शनात् सामर्थ्यसंभवश्चेति भगवान् बादरायणो मन्यते॥२५॥\nकर्मणि - यागादौ, विग्रहवत्त्वे सति एकस्य युगपदनेकयागेषु सन्निधानानुपपत्तेर्विरोधः प्रसज्यत इति चेत्; तन्न, शक्तिमतां सौभरिप्रभृतीनां युगपदनेकशरीरप्रतिपत्तिदर्शनात्॥२६॥\n\"विरोध\" इति वर्तते; मा भूत्कर्मणि विरोधः, शब्दे तु वैदिके विरोधः प्रसज्यते, विग्रहवत्त्वे हि तेषां सावयवत्वेनोत्पत्तिविनाशयोगादुत्पत्तेः प्राक् विनाशादूर्ध्वं च, वैदिकानामिन्द्रादिशब्दानामर्थशून्यत्वमनित्यत्वं वा स्यादिति चेत्; तन्न, अतः प्रभवात् - अतः - वैदिकादेव शब्दात् इन्द्रादेः प्रभवात्। पूर्वपूर्वेन्द्रादौ विनष्टे वैदिकादिन्द्राद्याकृतिविशेषवाचिनश्शब्दादिन्द्राद्याकृतिविशेषं स्मृत्वा, तदाकारमपरमिन्द्रादिकं सृजति प्रजापतिरिति वैदिकस्य शब्दस्य न कश्चिद्विरोधः। न हि देवदत्तादिशब्दवदिन्द्रादिशब्दाः व्यक्तिविशेषे संकेतपूर्वकाः प्रवृत्ताः; अपि तु गवादिशब्दवदाकृतिविशेषवाचिन इति तेषामपि नित्य एव वाच्यवाचकभावः। वैदिकात् इन्द्रादिशब्दात्तदर्थविशेषं स्मृत्वा कुलालादिरिव घटादिकं प्रजापतिस्सृजतीति कुतोऽवगम्यते? प्रत्यक्षानुमानाभ्यां - श्रुतिस्मृतिभ्यामित्यर्थः। श्रुतिस्तावत् \"वेदेन रूपे व्यकरोत्सतासती प्रजापतिः\" (तै.ब्रा. २-६-२) तथा \"स भूरिति व्याहरत् स भूमिमसृजत\" (तै.ब्रा. २-२-२) इत्यादिका। स्मृतिरपि - \"सर्वेषाञ्च स नामानि कर्माणि च पृथक् पृथक्। वेदशब्देभ्य एवादौ पृथक् संस्थाश्च निर्ममे॥\" (म.स्मृ. १-२१), \"नाम रूपञ्च भूतानां कृत्यानाञ्च प्रपञ्चनम्। वेदशब्देभ्य एवादौ देवादीनां चकार सः॥\" (वि.पु. १-५-६३) इत्यादिका॥२७॥\nयतः प्रजापतिः वैदिकाच्छब्दादर्थाकारं स्मृत्वा तदाकारं सर्वं सृजति, अतश्च वसिष्ठविश्वामित्रादीनां मन्त्रसूक्तादिकृत्त्वेऽपि मन्त्रादिमयस्य वेदस्य नित्यत्वं तिष्ठत्येव। प्रजापतिर्हि नैमित्तिकप्रलयानन्तरम् \"मन्त्रकृतो वृणीते\" (आ.प्र. १-७) \"विश्वामित्रस्य सूक्तं भवति\" (तै.सं. ५-२-४) इत्यादिवेदशब्देभ्योऽनधीतमन्त्रादिदर्शनशक्तवसिष्ठाद्याकृतिविशेषं स्मृत्वा, वसिष्ठत्वादिपदप्राप्तयेऽनुष्ठितकर्मविशेषांश्चानुस्मृत्य, तदाकारविशेषांस्तान्वसिष्ठादीन् सृजति; ते चानधीत्यैव वेदैकदेशभूतमन्त्रादीन् स्वरतो वर्णतश्चास्खलितान्पठन्ति। तदेषां मन्त्रादिकृत्वेऽपि वेदनित्यत्वमुपपद्यते॥२८॥\nप्रजापतिप्रभृतिषु सर्वेषु तत्त्वेष्वव्याकृतपर्यन्तेषु अव्याकृतपरिणामरूपेषु शब्दमयेषु वेदेषु च विनष्टेष्वव्याकृतसृष्ट्यावृत्तौ कथं वेदस्य नित्यत्वमित्यत्र आह - समाननामरूपत्वाच्चावृत्तावप्यविरोधो दर्शनात् स्मृतेश्च। (१-३-२९) अव्याकृतसृष्ट्यावृत्तावपि सृज्यानां समाननामरूपत्वादेव न कश्चिद्विरोधः। आदिसर्गेऽपि हि परमपुरुषः पूर्वसंस्थानं जगत्स्मरन् तथैव सृजति। वेदांश्च पूर्वानुपूर्वीविशिष्टानाविष्कृत्य हिरण्यगर्भाय ददातीति। पूर्वसंस्थानमेव जगत्सृजतीति कथमवगम्यते? दर्शनात्, स्मृतेश्च। दर्शनं श्रुतिः, \"अहोरात्राणि विदधद्विश्वस्य मिषतो वशी, सूर्याचन्द्रमसौ धाता यथापूर्वमकल्पयत्। दिवं च पृथिवीं चान्तरिक्षमथो सुवः\" (तै.आ. ६.१.९) इति। \"यो ब्रह्माणं विदधाति पूर्वं यो वै वेदांश्च प्रहिणोति तस्मै\" (श्वे.उ. ६-१८) इति च। स्मृतिरपि - \"यथर्तुष्वृतुलिङ्गानि नानारूपाणि पर्यये। दृश्यन्ते तानि तान्येव तथा भावा युगादिषु॥\" (वि.पु. १-५-६५) इति। एतदेव वेदस्य नित्यत्वम् - यत्पूर्वपूर्वोच्चारणक्रमविशेषं स्मृत्वा तेनैव क्रमेणोच्चार्यत्वम्, परमपुरुषोऽपि स्वस्वरूपस्वाराधनतत्फलयाथात्म्यावबोधि वेदं स्वस्वरूपवन्नित्यमेव पूर्वानुपूर्वीविशिष्टं स्मृत्वाऽऽविष्करोति। अतो देवादीनां ब्रह्मविद्याधिकारे न कश्चिद्विरोधः॥२९॥ ॥इति प्रमिताधिकरणगर्भे देवताधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.7 देवताधिकरणम्\nतद्ब्रह्मोपासनमुपरि देवादिष्वप्यस्ति, अर्थित्वसामर्थ्यसंभवादिति भगवान् बादरायणो मेने। संभवश्च पूर्वोपार्जितज्ञानाविस्मरणात्।मन्त्रार्थवादेषु विग्रहादिमत्तया स्तुतिधर्दशनात् , तदुपपत्तये (तत्संभवे, तत्सत्वात्) तत्सद्भावात्तेषामेव प्रामाण्येन विग्रहादिमत्वाच्च।।\nविग्रहादिमत्व एकस्यानेकत्र युगपत्सांनिध्यायोगात् कर्मणि विरोध इति चेत् ; न ,(शक्तिमत्सौभरि) शक्तिमत्सु सौभरिप्रभृतिषु युगपदनेकदेह प्रतिपत्तिदर्शनात्।।\nवैदिके तु शब्दे विरोधप्रसक्तिः। देहस्य सावयवत्वेनोपत्तिमत्वादिन्द्रादिदेवोत्पत्तेः प्राग्विनाशादूर्ध्वं च (वैदिक) वैदिकेन्द्रादिशब्दानामर्थशून्यत्वमनित्यत्वं वा स्यादिति चेत्; न. अतः प्रभवात् ; वैदिकेवेन्द्रादिशब्दादिशब्दादिन्द्राद्यर्थसृष्टेः। न हीन्द्रादिशब्दा व्यक्तिवाचकाः अपितु गवादिशब्दवदाकृतिवाचिनः । पूर्वस्मिन्निन्द्रादौ विनष्टे वैदिकेन्द्रादिशब्दादेव ब्रह्मा पूर्वेन्द्राद्याकृतिविशेषं स्मृत्वा, तदाकारमपरमिन्द्रादिकं कुलालादिरिव घटादिकं सृजतीति न कश्चिद्विरोधः। कुत इदमवगम्यते श्रुतिस्मृतिभ्याम्। श्रुतिस्तावत्--\"वेदेन रूपे व व्यकरोत् । सता सती प्रजापतिः\"\"स भूरिति व्याहरत्। सत भूमिमसृजत\"इत्यादिः। स्मृतिरपि--\"सर्वेषां तु स नामानि कर्माणि च पृथक् पृथक् । वेदशब्देभ्य एवादौ पृथक्संस्थाश्च निर्ममे\"।। इत्यादिः।।\nयतोब्रह्मा वैदिकाच्छब्दादर्थान् स्मृत्वा सृजत्,अत एव \"मनत्रकृतो वृणीते\" \"विश्वामित्रस्य सुक्तं भवति\"इति विश्वामित्रादीनां मन्त्रादि कृत्तवेऽपि मन्त्रादिमयवेदस्य नित्यत्वं तिष्टति।अनधीतमन्त्रादिदर्शनशक्तान् पुर्वविश्वामित्रादींस्तत्तद्वैकशब्दैः स्मृत्वा तत्तदाकारानपरांस्तत्तच्छक्ति- युक्तान् सृजति हि ब्रह्मा नैमित्तिकप्रलयानन्तरम्।ते चानधीत्यैवमन्त्रादीनस्खलितान् पठन्ति। अतस्तेषां मन्त्रादिकृत्वं वेदनित्यत्वं च स्थितम्।।\nप्राकृतप्रलये चतुर्मुखे वेदाख्यशब्दराशौ च विनष्टे कथं वेदस्य नित्यत्वमित्यत आह-- अत एव सृज्यानां समाननामरुपत्वात् प्राकृतप्रलयावृत्तावपि न विरोधः। आदिकर्ता परमपुरुषो हि पूर्वसंस्थानं जगत् स्मृत्वा तदाकारमेव जगत् सृजति। वेदांश्च पूर्वपूर्वाविशिष्टानाविष्कृत्य चतुर्मुखाय ददातीति श्रुतिस्मृतिभ्यामादिकर्ता पूर्ववत्सृजतीत्यवगम्यते।श्रुतिस्तावत् \"सूर्याचन्द्रमसौ धाता यथापूर्वमकल्पयत्\" इत्यादिका। \"यो ब्रह्माणं विदधाति पूर्वे यो वै वेदांश्च प्रहिणोति तस्मै\" इति च। स्मृतिरपि- \"यथर्तुष्वृतुलिङ्गानि नानारूपाणि पर्यये। दृश्यन्ते तानि तान्येव तथा भावा युगादिषु\" ।। इति । इति। वेदस्य नित्यत्वं च पूर्वपूर्वोच्चारणक्रमविशिष्टस्यैव सर्वदोच्चार्यमाणत्वम्।।"
                            }
                        ]
                    },
                    {
                        "verse_number": 25,
                        "original_text": "Adhikarana 1.3.8 मध्वधिकरणम्\nमध्वादिष्वसम्भवादनधिकारं जैमिनिः ॥1.3.32॥\nज्योतिषि भावाच्च ॥1.3.33॥\nभावं तु बादरायणोऽस्ति हि ॥1.3.34॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.8 मध्वधिकरणम्\nब्रह्मविद्यायां देवादीनामप्यधिकारोऽस्तीत्युक्त्तम्; इदमिदानीं चिन्त्यते, येषूपासनेषु या देवता एवोपास्यास्तेषु तासामधिकरोस्ति, न ? इति; किं प्राप्तम् ? नास्त्यधिकारस्तेषु मध्वादिष्विति जैमिनिर्मन्यते; कुतः ? असम्भवात् । नह्यादित्यवस्वादिभिरुपास्या आदित्यवस्वादयोऽन्ये सम्भवन्ति । न च वस्वादीनां सतां वस्वादित्वं प्राप्यं भवति, प्राप्तत्वात्; मधुविद्यायामृग्वेदादिप्रतिपाद्यकर्मनिष्पाद्यस्य रश्मिद्वारेण प्राप्तस्य रसस्याश्रयतया लब्धमधुव्यपदेशस्यादित्यस्यांशानां वस्वादिभिर्भुज्यमानानामुपास्यत्वं वस्वादित्वञ्च प्राप्यं श्रूयते \"असौ वा आदित्यो देवमधु\" इत्युपक्रम्य \"तद्यत्प्रथमममृतं तद्वसव उपजीवन्ति\" इत्युक्तवा \"स य एतदेवममृतं वेद वसूनामेवैको भूत्वा अग्निनैव मुखेनैतदेवामृतं दृष्ट्वा तृप्यति\" इत्यादिना ।\n \"तं देवा ज्योतिषां ज्योतिरायुर्होपासतेऽमृतम्\" इति ज्योतिषि परस्मिन् ब्रह्मणि उपासनं देवानां श्रूयते । देवमनुष्योभयसाधारणे परब्रह्मोपासने देवानामुपासकत्वकथना देवानामितरोपासननिवृत्तिं द्योतयति । अत एषु वस्वादीनामनधिकारः ।। 31 ।। इति प्राप्तेऽभिधीयते - आदित्यवस्वादीनामपि तेष्वधिकारभावं भगवान् बादरायणो मन्यते । अस्ति ह्यादित्यवस्वादीनामपि स्वावस्थब्रह्मोपासनेन वस्वादित्वप्राप्तिपूर्वकब्रह्मप्रेप्सासंभवः । इदानीं वस्वादीनामपि सतां कलपान्तरेऽपि वस्वादित्वप्राप्तिश्चापेक्षिता भवति । अत्र हि कार्यकारणोभयावस्थब्रह्मोपासनं विधीयते, \"असौ वा आदित्यो देवमधु\" इत्यारभ्य, \"अत तत ऊध्वर् उदेत्य\" इत्यतः प्राक् आदित्यवस्वादिकार्यविशेषावस्थं ब्रह्म उपास्यमुपदिश्यते; \"अथ तत ऊर्ध्व उदेत्य\" इत्यादिना आदित्यान्तरात्मतयाऽवस्थितं कारणावस्थमेव ब्रह्म उपास्यमुपदिश्यते । तदेवं कार्यकारणोभयावस्थं ब्रह्मोपासीनः कल्पान्तरे वस्वादित्वं प्राप्य तदन्ते कारणं परं ब्रह्मैवाप्नोति । \"न ह वा अस्मा उदेति न निम्रोचति; सकृद्दिवा हैवास्मै भवति, य एतामेवं ब्रह्मोपनिषदं वेद\" इति कृत्स्नायाः मधुविधायाः ब्रह्मोपनिषत्त्वश्रवणात् ब्रह्मप्राप्तिपर्यन्तवस्वादित्वफलस्य श्रवणाच्च वस्वादिभोग्यभूतादित्यांशस्य संभवति । एवञ्च ब्रह्मण एवोपास्यत्वात्, \"तं देवा ज्योतिषां ज्योतिः\" इत्यादि उपपद्यते । तदाह वृत्तिकारः, \"अस्ति हि मध्वादिषु संभवः; ब्रह्मण एव सर्वत्र निचाय्यत्वात्\" इति ।।\n।। इति मध्वधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.8 मध्वधिकरणम्\nछान्दोग्ये \"असौ वा आदित्यो देवमधु\" (छा.उ. ३-१-१) इत्युपक्रम्य \"तद्यत्प्रथमममृतं तद्वसव उपजीवन्ति\" (छा.उ. ३-६-१) इत्युक्त्वा, \"स य एतदेवममृतं वेद, वसूनामेवैको भूत्वाऽग्निनैव मुखेनैतदेवामृतं दृष्ट्वा तृप्यति\" (छा.उ. ३-६-३) इत्यादिना ऋग्यजुस्सामादिवेदोदितकर्मसंपाद्यरसाधारतया मधुमयस्यादित्यस्य पूर्वदक्षिणपश्चिमोत्तरोर्ध्वांशान्वसुरुद्रादित्यमरुत्साध्यनाम्नां देवगणानां भोग्यत्वेनाभिधाय, तैर्भुज्यमानाकारेणादित्यांशानुपास्यानुपदिश्य, तानेवादित्यांशान् तथाभूतान्प्राप्यानुपदिशति। एवमादिषूपासनेषु वस्वादित्यादीनामधिकारोऽस्ति, न वेति संशयः। नास्त्यधिकार इति पूर्वः पक्षः, वस्वादीनामुपास्यान्तर्गतत्वेन कर्मकर्तृभावविरोधात्, प्राप्यस्य वसुत्वादेः प्राप्तत्वाच्च। राद्धान्तस्तु - ब्रह्मण एव तदवस्थस्योपास्यत्वात् वस्वादीनां सतां स्वावस्थब्रह्मानुसन्धानाविरोधात्, कल्पान्तरे वसुत्वादेः प्राप्यत्वाविरोधाच्च वस्वादीनामधिकारस्संभवतीति। सूत्रार्थस्तु - मधुविद्यादिषु वस्वादीनामनधिकारं जैमिनिर्मन्यते, असंभवात् - वस्वादीनामेवोपास्यानामुपासकत्वासंभवात्, वसुत्वादेः प्राप्तत्वादेव प्राप्यत्वासंभवाच्च॥३०॥\n\"तं देवा ज्योतिषां ज्योतिरायुर्होपासतेऽमृतम्\" (बृ.उ. ६-४-१६) इति ज्योतिषि परस्मिन् ब्रह्मणि देवमनुष्ययोरधिकारसाधारण्ये सत्यपि,\"ज्योतिषां ज्योतिः परं ब्रह्म देवा उपासते\", इति विशेषवचनं वस्वादीनां कर्मकर्तृभावविरोधात् तेषु तेषामनधिकारं द्योतयति । देवाः इति सामान्यवचनञ्च वस्वादिविशेषविषयमित्यवगम्यते, अन्येषामविरोधात्॥३१॥\n\"तु\" शब्दः पक्षं व्यावर्तयति। वस्वादीनां मधुविद्यादिष्वधिकारसद्भावं भगवान् बादरायणो मन्यते। अस्ति हि वस्वादीनामेवोपास्यत्वं प्राप्यत्वं च। इदानीं वसूनामेव सतां कल्पान्तरे वसुत्वस्य प्राप्यत्वसंभवात्प्राप्यत्वं संभवति। स्वात्मनां ब्रह्मभावानुसन्धानसंभवादुपास्यत्वं च संभवति। \"य एतामेवं ब्रह्मोपनिषदं वेद\" (छां.उ. ३-११-३) इति हि कृत्स्नाया मधुविद्यायाः ब्रह्मविद्यात्वमवगम्यते॥३२॥ ॥इति प्रमिताधिकरणगर्भे मध्वधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.8 मध्वधिकरणम्\nमधुविद्यादिषु वस्वादिदेवानामेवोपास्यत्वात् प्राप्यत्वाच्च तत्र वस्वादीनां कर्मकर्तृभावविरोपास्यत्वासंभवात्, वसूनां सतां (सदा) वसुत्वं प्राप्प्तमिति प्राप्यत्वासंभावाच्च तत्र वस्वादीनामनधिकारं जैमिनिर्मेने ।।\n\"तं देवा ज्योतिषां ज्योतिरायुर्होपासतेऽमृतम्\" इति ज्योतिषि परस्मिन् ब्रह्मणि देवानां साधारण्येन प्राप्तत्वेऽप्यधिकारभावा वचनादन्यत्र वस्वाद्युपासनेऽनधिकारो न्यायसिध्दोऽवगम्यते।।\nमधुविद्यादिष्वपि वस्वादीनामघिकारभावं भगवान् बादरायणोमन्यते। अस्ति हि वस्वादीनां सतां स्वावस्थब्रह्मण उपास्यत्वसंभवः, कल्पान्तरे वसुत्वादेः प्राप्यत्वसंभवश्च । \"एकल एव मध्ये स्थाता\" इत्यादिनादित्यस्य कारणावस्यां प्रदिपाद्य \"य एदामेवं ब्रह्मोपनिषदं वेद\" इति मधुविद्याया ब्रह्मविद्यात्वमाह । अतः कार्यकारणोभयावस्यं ब्रह्म तत्रोपास्यम्। कल्पान्तरे वस्वादित्वमनुभूयाधिकारावसाने ब्रह्मप्राप्तिर्नविरुध्दा ।।"
                            }
                        ]
                    },
                    {
                        "verse_number": 26,
                        "original_text": "Adhikarana 1.3.9 अपशूद्राधिकरणम्\nशुगस्य तदनादरश्रवणात् तदाद्रवणात् सूच्यते हि ॥1.3.35॥\nक्षत्रियत्वगतेश्च ॥1.3.36॥\nउत्तरत्र चैत्ररथेन लिङ्गात् ॥1.3.37॥\nसंस्कारपरामर्शात् तदभावाभिलापाच्च 1.3.॥38॥\nतदभावनिर्धारणे च प्रवृत्तेः ॥1.3.39॥\nश्रवणाध्ययनार्थप्रतिषेधात् ॥1.3.40॥\nस्मृतेश्च ॥1.3.41॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.9 अपशूद्राधिकरणम्\nब्रह्मविद्यायां शूद्रस्याप्यधिकोऽस्ति, न वेति विचार्यते । किं युक्त्तम् ? अस्तीति । कुतः ? आर्थित्वसामर्थ्यप्रयुक्त्तत्वादधिकारस्य, शूद्रस्यापि तत्संभवात् । यद्यप्यग्निविद्यासाध्येषु कर्मसु अनग्निविद्यत्वात् शूद्रस्यानधिकारः तथापि मनोवृत्तिमात्रत्वाद्ब्रह्मोपासनस्य, तत्राधिकारोऽस्त्येव । शास्त्रीयक्रियापेक्षत्वेऽप्युपासनस्य, तत्तद्वर्णाश्रमोचितक्रियाया एवापेक्षितत्वात् शूद्रस्यापि स्ववर्णोचितपूर्ववर्णशुश्रूषैव क्रिया भविष्यति । \"तस्मा च्छूद्रो यज्ञेऽनवक२प्तः\" इत्यपि, अग्निविद्यासाध्ययज्ञादिकर्मानधिकार एव न्यायसिद्धोऽनूद्यते । ननु अनधीतवेदस्याश्रुतवेदान्तस्य ब्रह्मस्वरूपदुपासनप्रकारानभिज्ञस्य कथं ब्रह्मोपासनं संभवति । उच्यते- अनदीतवेदस्याश्रुतवेदान्तवाक्यस्यापि इतिहासपुराणश्रवणेनापि ब्रह्मस्वरूपतदुपासनज्ञानं संभवति । अस्ति च शूद्रस्यापि इतिहासपुराणश्रवणानुज्ञा, \"श्रावयेत् चतुरो वर्णान् कृत्वा ब्रह्मणमग्रतः\" इत्यादौ । दृश्यन्ते चेति- हासपुराणेषु विदुरादयो ब्रह्मनिष्ठाः । तथोपनिषत्स्वपि संवर्गविद्यायां शूद्रस्यापि ब्रह्मविद्याधिकारः प्रतीयते- शुश्रूषुं हि जानश्रुतिमाचार्यो रैक्वः शूद्रेत्यामन्त्र्य तस्मै ब्रह्मविद्यामुपदिशति, \"आजहारेमाः शूद्र! अनेनैव मुखेनालापयिष्यथाः\" इत्यादिना । अतः शूद्रस्याप्यधिकारः संभवति-इति प्राप्ते उच्यते- न शूद्रस्याधिकारः संभवति, सामर्थ्याभावात् । न हि ब्रह्मस्वरूपतदुपासनप्रकारमजानतः तदङ्गभूतवेदानुवचनयज्ञादिष्वनधिकृतस्य उपासनोपसंहारसामर्थ्यसंभवः । असमर्थस्य चार्थित्वसद्भावेऽप्यधिकारो न संभवति । असामर्थ्यं च वेदाध्ययनाभावात् । यथैव हि त्रैवर्णिकविषयाध्ययनविधिसिद्धस्वाध्यायसंपाद्यज्ञानलाभेन कर्मविधयो ज्ञानतदुपायादीन् अपरान् न स्वीकुर्वन्ति, तथा ब्रह्मोपासनविधयोऽपि । अतोऽध्ययनविधिसिद्धस्वाध्यायाधिगतज्ञानस्यैव ब्रह्मोपासनोपायत्वात् शूद्रस्य ब्रह्मोपासनसामर्थ्यासंभवः ।\nइतिहासपुराणे अपि वेदोपबृंहणं कुर्वती एवोपायभावमनुभवतः; न स्वातन्त्र्ेण । शूद्रस्येतिहासपुराणश्रवणानुज्ञानं पापक्षयादिफलार्थम्, नोपासनार्थम् । विदुरादयस्तु भवान्तराधिगतज्ञानाप्रमोषात् ज्ञानवन्तः प्रारब्धकर्मवशाच्चेदृशजन्मयोगिन इति तेषां ब्रह्मनिष्ठत्वम् । यत्तु- संवर्गविद्यायां शुश्रूषोः शूद्रेति संबोधनं शूद्रस्याधिकारं सूचयतीति तेन्नेत्याह- शुगस्य तदनादरश्रवणात् तदाद्रवणात् सूच्यते हि । शुश्रूषोर्जानश्रुतेः पौत्रायणस्य ब्रह्मज्ञानवैकल्येन हंसोक्त्तानादरवाक्यश्रवणात् तदैव ब्रह्मविदो रैक्वस्य सकाशं प्रति आद्रवणात् शुक् अस्य सञ्जातेति सूच्यते; अतः स शूद्रेत्यामन्त्र्यते; न चतुर्थवर्णत्वेन । शोचतीति हि शूद्रः; \"शुचेर्दश्च\" इति रक्(र)प्रत्यये धातोश्च दीर्धे चकारस्य च दकारे शूद्र इति भवति । अतः शोचितृत्वमेवास्य शूद्रशब्दप्रयोगेण सूच्यते; न जातियोगः । जानश्रुतिः किल पौत्रायणो बहुद्रव्यप्रदो बह्वन्नप्रदश्च बभूव । तस्य धार्मिकाग्रेसरस्य धर्मेण प्रीतयोः कयोश्चिन्महात्मनोः, अस्य ब्रह्मजिज्ञासामुतिपपादयिषतोः हंसरूपेण निशायामस्याविदूरे गच्छतोरन्यतर इतरमुवाच- \"भो भो अयि भल्लाक्ष !\nभल्लाक्ष ! जानश्रुतेः पौत्रायणस्य समं दिवा ज्योतिराततम् । तन्मा प्रसाङ्क्षीः । तत् त्वा मा प्रधाक्षीत्\" इति । एवं जानश्रुतिप्रशंसारूपं वाक्यमुपश्रुत्य परो हंसः प्रत्युवाच- \"कम्वरे एनमेतत्सन्तं सयुग्वानमिव रैक्वमात्थ\" इति । कं सन्तमेनं जानश्रुतिं सयुग्वानं रैक्वं ब्रह्मज्ञमिव गुणश्रेष्ठमेतदात्थ; स ब्रह्मज्ञो रैक्व एव लोके गुणवत्तरः; महता धर्मेण संयुक्त्तस्याप्यस्य जानश्रुतेरब्रह्मज्ञस्य को गुणः; यद्गुणजनितं तेजो रैक्वतेज इव मां दहेदित्यर्थः । एवमुक्त्तेन परेण, कोऽसौ रैक्व इति पृष्टः, \"लोके यत् किंचित् साध्वनुष्ठितं कर्म, यच्च सर्वचेतनगतं विज्ञानम्, तदुभयं यदीयज्ञानकर्मान्तर्भूतम्, स रैक्वः\" इत्याह । तदेतत् हंसवाक्यं ब्रह्मज्ञानविधुरतया आत्मनिन्दागर्भं तद्वत्तया च रैक्वप्रशंसारूपं जानश्रुतिरुपश्रुत्य, तत्क्षणादेव क्षत्तारं रैक्वान्वेषणाय प्रेषयन्, तस्मिन् विदित्वा आगते, स्वयमपि, रैक्वमुपसद्य गवां षट्छतं निष्कमश्वतरीरथं च रैक्वायोपहृत्य रैक्वं प्रार्थयामास, \"अनु मे एतां भगवो देवतां शाधि, यां देवतामुपास्से\" इति । त्वदुपास्यां परां देवतां ममा(माम)नुशाधीत्यर्थः । स च रैक्वः स्वयोगमहिमविदितलोकत्रयो जानश्रुतेर्ब्रह्मज्ञानविधुरतानिमित्तानादरगर्भहंसवाक्यश्रवणेन शोकाविष्टतां तदनन्तरमेव ब्रह्मजिज्ञासया उद्योगं च विदित्वा अस्य ब्रह्मविद्यायोग्यतामभिज्ञाय, चिरकालसेवां विना द्रव्यप्रदानेन शुश्रूषमाणस्यास्य यावच्छक्त्तिप्रदानेन ब्रह्मविद्या प्रतिष्ठिता भवतीति मत्वा तमनुगृह्णन्, तस्य शोकाविष्टतामुपदेशयोग्यताख्यापिकां शूद्रशब्देनाऽऽमन्त्रणेन ज्ञापयन्निदमाह, \"अह हारेत्वा शूद्र तवैव सह गोभिरस्तु\" इति । सह गोभिरयं रथस्तवैवास्तु; नैतावता मह्यं दत्तेन ब्रह्मजिज्ञासया शोकाविष्टस्य तव ब्रह्मविद्या प्रतिष्ठिता भवतीत्यर्थः । स च जानश्रुतिर्भूयोऽपि स्वशक्तयनुगुणमेव गवादिकं धनं कन्यां च प्रदायोपससाद । रैक्वः पुनरपि तस्य योग्यतामेव ख्यापयन् शूद्रशब्देनामन्त्र्ाह \"आजहारेमाः शूद्र अनेनैव मुखेनाऽऽलापयिष्यथाः\" इति । इमानि धनानि शक्तयनुगुणानि आजहर्थं; अनेनैव द्वारेण, चिरसेवया विनाऽपि, मां त्वदभिलषितं ब्रह्मोपदेशरूपवाक्यमालपयिष्यसीत्युक्तवा तस्मा उपदिदेश । अतः शूद्रशब्देन विद्योपदेशयोग्यताख्यापनार्थं शोक एवास्य सूचितः; न चतुर्थवर्णत्वम् ।। 33 ।।\n\"बहुदायी\" इति दानपतित्वेन, \"बहुपाक्यः\" इत्यादिना \"सर्वत एव मे अन्नमत्स्यन्ति\" इत्यन्तेन बहुतरपक्वान्नप्रदायित्वप्रतीतेः, \"स ह संजिहान एव क्षत्तारमुवाच\" इति क्षत्तृप्रेषणात्, बहुग्रामप्रदानावगतजनपदाधिपत्याच्चास्य जानश्रुतेः क्षत्रियत्वप्रतीतेश्च न चतुर्थवर्णत्वम् । तदेवमुपक्रमगताख्यायिकायां क्षत्रियत्वप्रतीतिरुक्त्ता; उपसंहारगताख्यायिकायामपि क्षत्रियत्वमस्य प्रतीयत इत्याह ।। 34 ।।\nअस्य जानश्रुतेरुपदिश्यमानायामस्यामेव संवर्गविद्यायामुत्तरत्र कीर्त्यमानेन अभिप्रतारिनाम्ना चैत्ररथेन क्षत्रियेण अस्य क्षत्रियत्वं गम्यते । कथम् \"अथ ह शौनकं च कापेयम् अभिप्रतारिणं च काक्षसेनिं परिविष्यमाणौ ब्रह्मचारी बिभिक्षे\" इत्यादिना, \"ब्रह्मचारिन्नेदमुपास्महे\" इत्यन्तेन कापेयाभिप्रतारिणोः, भिक्षमाणस्य ब्रह्मचारिणश्च संवर्गविद्यासंबन्धित्वं प्रतीयते । तेषु चाभिप्रतारी क्षत्रियः, इतरौ ब्राह्मणौ । अतोऽस्यां विद्यायां ब्राह्मणस्य, तदितरेषु च क्षत्रिययस्यैवान्वयो दृश्यते; न शूद्रस्य । अतोऽस्यां विद्यायामन्वितात् रैक्वाद् ब्राह्मणादन्यस्य जानश्रुतेरपि क्षत्रियत्वमेव युक्त्तम्; न चतुर्थवर्णत्वम् । नन्वस्मिन् प्रकरणे अभिप्रतारिणश्चैत्ररथत्वं क्षत्रियत्वं च न श्रुतम्; तत् कथमस्याभिप्रतारिणश्चैत्ररथत्वम्, कथं वा क्षत्रियत्वम् ? तत्राह लिङ्गात् इति । \"अथ ह शौनकं च कापेयमभिप्रतारिणञ्च काक्षसेनिम्\" इत्यभिप्रतारिणः कापेयसाहचर्याल्लिंङ्गात् अस्याभिप्रतारिणः कापेयसंबन्धः प्रतीयते; अन्यत्र च, \"एतेन वै चि(चै)त्ररथं कापेया अयाजयन्\" इति कापेयसंबन्धिनः चि(चै)त्ररथत्वं श्रूयते; तथा चैत्ररथस्य क्षत्रियत्वम्, \"तस्माच्चैत्ररथीनामेकः (रथोनामैकः) क्षत्रपतिरजायत\" इति । अतोऽभिप्रतारिणश्चैत्ररथत्वं क्षत्रियत्वं च गम्यते ।। 35 ।।\nतदेवं न्यायविरोधिनि शूद्रस्याधिकारे लिङ्गं नोपलभ्यत इत्युक्त्तम्; इदानीं न्यायसिद्धः शूद्रस्यानधिकारः श्रुतिस्मृतिभिरनुगृह्यत इत्याह- ब्रह्मविद्योपदेश प्रदेशेषूपनसंस्कारः परामृश्यते, \"उप त्वा नेष्ये\", \"तं होपनिन्ये\" इत्यादिषु । शूद्रस्य चोपनयनादिसंस्काराभावोऽभिलप्यते, \"न शूद्रे पातकं किञ्चिन्न च संस्कारमर्हति\" \"चतुर्थो वर्ण एकजातिर्न च संस्कारमर्हति\" इत्यादिषु ।। 36 ।।\n\"नैतदब्राह्मणो विवक्त्तुमर्हति । समिधं सोम्याहर\" इति शुश्रुषोर्जाबालस्य शूद्रत्वाभावनिर्धारणे सत्येव विद्योपदेशप्रवृत्तेश्च न शूद्रस्याधिकारः ।। 37 ।।\nशूद्रस्य वेदश्रवण-तदध्ययन-तदर्थानुष्ठानमिति प्रतिषिध्यन्ते, \"पद्यु ह वा एतच्छमशानम्, यच्छूद्रः । तस्माच्छूद्रसमीपे नाध्येतव्यम्\", \"तस्माच्छूद्रो बहुपशुरयज्ञीयः\" इति । बहुपशुः- पशुसदृश इत्यर्थः । अनुपृण्वतो-ऽध्ययन-तदर्थज्ञान-तदर्थानुष्ठानानि न संभवन्ति । अतः तान्यपि प्रतिषिद्धान्येव ।। 38 ।।\nस्मर्यते च श्रवणादिनिषेधः, \"अथ हास्य वेदमुपृण्वतः त्रपुजतुभ्यां श्रोत्रप्रतिपूरणमुदाहरणे जिह्वाच्छेदो धारणे शरीरभेदः\" इति, \"न चास्योपदिशेद्धर्मं न चास्य व्रतमादिशेत्\" इति च । अतः शूद्रस्याधिकार इति सिद्धम् ।। 39 ।।\nये तु निर्विशेषचिन्मात्रं ब्रह्मैव परमार्थः; अन्यत् सर्वं मिथ्याभूतम्; बन्धश्चापारमार्थिका; स च वाक्यजन्यवस्तुयाथात्म्यज्ञानमात्रनिवर्त्यः; तन्निवृत्तिरेव मोक्षः इति वदन्ति । तैर्ब्रह्मज्ञाने शूद्रादेरनधिकारो वक्त्तुं न शक्यते; अनुपनीतस्य अनधीतवेदस्याश्रुतवेदान्तवाक्यस्यापि यस्मात् कस्मादपि, \"निर्विशेषचिन्मात्रं ब्रह्मैव परमार्थः; अन्यत् सर्वं तस्मिन् परिकल्पितं मिथ्याभूतम्\" इति वाक्यात् वस्तुयाथात्म्यज्ञानोत्पत्तेः; तावतैव बन्धनिवृत्तेश्च । न च तत्त्वमस्यादिवाक्येनैव ज्ञानोत्पत्तिः कार्या, न वाक्यान्तरेणेति नियन्तुं शक्यम्; ज्ञानस्यापुरुषतन्त्रत्वात्; सत्यां समाग्य्रामनिच्छतोऽपि ज्ञानोत्पत्तेः । न च वेदवाक्यादेव वस्तुयाथात्म्यज्ञाने सति बन्धनिवृत्तिर्भवतीति शक्यं वक्त्तुम्; येन केनापि वस्तुयाथात्म्यज्ञाने सति भ्रान्तिनिवृत्तेः । पौरुषेयादपि, निर्विशेषचिन्मात्रं ब्रह्म परमाथर्ः; अन्यत् सर्वं मिथ्याभूतमिति वाक्यात् ज्ञानोत्पत्तेः, तावतैव भ्रमनिवृत्तेश्च । यथा पौरुषेयादप्याप्तवाक्यात् शुक्त्तिकारजतादि भ्रान्तिर्ब्राह्मणस्य शूद्रादेरपि निवर्तते, तद्वदेव शूद्रस्यापि वेदवित्संप्रदायागतवाक्यात् वस्तुयाथात्म्यज्ञानेन भगद्भ्रमनिवृत्तिरपि भविष्यति । \"न चास्योपदिशेद्धर्मम्\" इत्यादिना, वेदविदः शूद्रादिभ्यो न वदन्तीति च न शक्यं वक्त्तुम्; तत्त्वमस्यादिवाक्यावगतब्रह्मात्मभावानां वेदशिरसि वतर्मानतया दग्धाखिलाधिकारत्वेन निषेधशास्त्रकिङ्करत्वाभावात् । अतिक्रान्तनिषेधैर्वा कैश्चिदुक्त्तात् वाक्यात् शूद्रादेः ज्ञानमुत्पद्यत एव । नच वाच्यम्- शुकितकादौ रजतादिब्रमनिवृत्तिवत् पौरुषेयवाक्यजन्यतत्त्वज्ञानसमनन्तरं शूद्रत्य जगद्भ्रमो न निवर्तत इति; तत्त्वमस्यादिवाक्यश्रवणसमनन्तरं ब्राह्मणस्यापि जगद्भ्रमानिवृत्तेः । निदिध्यासनेन द्वैतवासनायां निरस्तायामेव तत्त्वमस्यादिवाक्यं निवर्तकज्ञानमुत्पादयतीति चेत्- पौरुषेयमपि वाक्यं शूद्रादेस्तथैवेति न कश्चिद्विशेषः । \"निदिध्यासनं हि नाम ब्रह्मात्मभावाभिधायि वाक्यं यदर्थप्रतिपादनयोग्यम्, तदर्थभावना । सैव विपरीतवासनां निवर्तयति इति दृष्टार्थत्वं निदिध्यादनविधेबर्ूषे । वेदानुवचनादीन्यपि विविदिषोत्पत्तावेवोपयुज्यन्ते इति शूद्रस्यापि विविदिषायां जातायां पौरुषेयवाक्यात् निदिध्यासनादिभिर्विपरीतवासनायां निरस्तायां ज्ञानमुत्पत्स्यते; तेनैवापारमार्थिको बन्धो निवर्तिष्यते । \nअथवा तर्कानुगृहीतत्वात् प्रत्यक्षादनुमानाच्च निर्विशेषत्वप्रकाशचिन्मात्रप्रत्यग्वस्तुनि अज्ञानसाक्षित्वं तत्कृतविविधविचित्रज्ञातृज्ञेयविकल्परूपं कृत्स्नं जगच्चाध्यस्तमिति निश्चित्य, एवम्भूतपरिशुद्धप्रत्यग्वस्तुनि अनवरतभावनया विपरीतवासनां निरस्य तदेव प्रत्यग्वस्तु साक्षात्कृत्य शूद्रादयोऽपि विमोक्ष्यन्त इति मिथ्याभूतविचित्रैश्वर्यविचित्रसृष्टयाद्यलौकिकानन्तविशेषावलम्बिना वेदान्तवाक्येन न किञ्चित्प्रयोजनमिह दृश्यत इति शूद्रादीनामेव ब्रह्मविद्यायामधिकारः सुशोभनः । अनेनैव न्यायेन ब्राह्मणादीनामपि ब्रह्मवेदनसिद्धेरुपनिषञ्च तपस्विनि दत्तजलाञ्जलिस्स्यात् । न च वाच्यम्- नैसगिर्कलोकव्यवहारे भ्राम्यतोऽस्य केनचित्, अयं लौकिकव्यवहारो भ्रमः, परमार्थस्त्वेवमिति समर्पिते सत्येव प्रत्यक्षानुमानवृत्तबुभुत्सा जायत इति तत्समर्पिका श्रुतिरप्यास्थेवेति; यतो भवभयभीतानां साङ्खयादय एव प्रत्यक्षानुमानाभ्यां वस्तुनिरूपणं कुर्वन्तः प्रत्यक्षानुमानवृत्तबुभुत्सां जनयन्ति; बुभुत्सायां च जातायां प्रत्यक्षानुमानाभ्यामेव विविक्त्तस्वभावाभ्याम्, \"नित्यशुद्धस्वप्रकाशाद्वितीयकूटस्थचैतन्यमेव सत्; अन्यत् सर्वं तस्मिन् अध्यस्तम्\" इति सुविवेचम् । एवम्भूते स्वप्रकाशे वस्तुनि श्रुतिसमधिगम्यं विशेषान्तरं च नाभ्युपगम्यते; अध्यस्तातद्रूपनिवर्तिनी हि श्रुतिरपि त्वन्मते । न च सत आत्मनः आनन्दरूपताज्ञानायोपनिदास्थेया, विद्रूपताया एव सकलेतरातद्रूपव्यावृत्ताया आनन्दरूपत्वात् । यस्य तु मोक्षसाधनतया वैदान्तवाक्यैर्विहितं ज्ञानमुपासनरूपम्; तच्च परब्रह्मभूतपरमपुरुषप्रीणनम्; तच्च शस्त्रैकसमधिगम्यम्; उपासनशास्त्रं चोपनयनादिसंस्कृताधीतस्वाध्यायजनितं ज्ञानं विवेकविमोकादिसाधनानुगृहीतमेव स्वोपायतया स्वीकरोति; एवंरूपोपासनप्रीतः पुरुषोत्तमः उपासकं स्वाभाविकात्मयाथात्म्यज्ञानदानेन कर्मजनिताज्ञानं नाशयन् बन्धान्मोचयति इति पक्षः, तस्य यथोक्त्तया नीत्या शूद्रादेरधिकार उपपद्यते ।। 39 ।। ।। इति अपशूद्राधिकरणम् ।। 9 ।। \nप्रमिताधिकरण 6. शेषः । तदेवं प्रसक्त्तानुप्रसक्त्ताधिकारकथां परिसमाप्य प्रकृतस्याङ्गुष्ठिप्रमितस्य भूतभव्येशितृत्वावगतपरब्रह्मभावोत्तम्भनं हेत्वन्तरमाह-"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.9 अपशूद्राधिकरणम्\nब्रह्मविद्यायां शूद्रस्याप्यधिकारोऽस्ति नेति संशयः। अस्तीति पूर्वः पक्षः, अर्थित्वसामर्थ्यसंभवात्; शूद्रस्यानग्निविद्यत्वेऽपि मनोवृत्तिमात्रत्वादुपासनस्य संभवति हि सामर्थ्यम्। ब्रह्मस्वरूपतदुपासनप्रकारज्ञानं चेतिहासपुराणश्रवणादेव निष्पद्यते। अस्ति हि शूद्रस्यापीतिहासपुराणश्रवणानुज्ञा, \"श्रावयेच्चतुरो वर्णान्कृत्वा ब्राह्मणमग्रतः\" (म.स्मृ?) (भारते. शा. १२-३१४-४५) इति। तथा तत्रैव विदुरादीनां ब्रह्मनिष्ठत्वं दृश्यते। उपनिषत्स्वपि - \"आजहारेमाश्शूद्रानेनैव मुखेनालापयिष्यथाः\" (छा.उ. ४-२-५) इति शूद्रशब्देनामन्त्र्य ब्रह्मविद्योपदेशदर्शनाच्छूद्रस्यापीहाधिकारस्सूच्यते। राद्धान्तस्तु - उपासनस्य मनोवृत्तिमात्रत्वेऽप्यनधीतवेदस्य शूद्रस्य उपासनोपायभूतज्ञानासंभवात् न सामर्थ्यसंभवः। कर्मविधिवदुपासनाविधयोऽपि त्रैवर्णिकविषयाध्ययनगृहीतस्वाध्यायोत्पन्नज्ञानमेवोपासनोपायतया स्वीकुर्वते। इतिहासादयोऽपि स्वाध्यायसिद्धमेव ज्ञानमुपबृंहयन्तीति ततोऽपि नास्य ज्ञानलाभः। श्रवणानुज्ञा तु पापक्षयादिफला। विदुरादीनां तु भवान्तरवासनया ज्ञानलाभात् ब्रह्मनिष्ठत्वम्। शूद्रेत्यामन्त्रणमपि न चतुर्थवर्णत्वेन; अपि तु ब्रह्मविद्यावैकल्यात् शुगस्य संजातेति। अतो न शूद्रस्याधिकारः। सूत्रार्थस्तु - ब्रह्मविद्यावैकल्येन हंसोक्तानादरवाक्यश्रवणात् तदैवाचार्यं प्रत्याद्रवणाच्चाचार्येण तस्य शुश्रूषोर्विद्याऽलाभकृता शुक्सूच्यते। हिशब्दो हेतौ। यस्मादस्य शुक्सूच्यते, अतश्शोचनाच्छूद्र इति कृत्वा आचार्यो रैक्वः जानश्रुतिं शूद्रेत्यामन्त्रयते; न जातियोगेनेत्यर्थः॥३३॥\nअस्य शुश्रूषोः क्षत्रियत्वावगतेश्च न जातियोगेन शूद्रेत्यामन्त्रणम्। प्रकरणप्रक्रमे हि \"बहुदायी\" (छां.उ. ४-१-१) इत्यादिना दानपतित्वबहुतरपक्वान्नदायित्वक्षत्तृप्रेषणबहुग्रामादिप्रदानैरस्य जानश्रुतेश्शुश्रूषोः क्षत्रियत्वं प्रतीतम्॥३४॥\nउपरिष्टाच्चास्यां विद्यायां ब्राह्मणक्षत्रिययोरेवान्वयो दृश्यते \"अथ ह शौनकं च कापेयमभिप्रतारिणञ्च\" (छां.उ. ४-३-५) इत्यादिना। अभिप्रतारी हि चैत्ररथः क्षत्रियः। अभिप्रतारिणश्चैत्ररथत्वं क्षत्रियत्वं च कापेयसाहचर्याल्लिङ्गादवगम्यते; प्रकरणान्तरे हि कापेयसहचारिणः चैत्ररथत्वं क्षत्रियत्वञ्चावगतम् \"एतेन वै चैत्ररथं कापेया अयाजयन्\" (ताण्ड्य. २-१२-५) इति, \"तस्माच्चैत्ररथो नामैकः क्षत्रपतिरजायत\" (शत. ११-५-३१३) इति च। अतोऽस्यां विद्यायामन्वितो ब्राह्मणादितरो जानश्रुतिरपि क्षत्रियो भवितुमर्हति॥३५॥\nविद्योपदेशे, \"उप त्वा नेष्ये\" (छां.उ. ४-४-५) इत्युपनयनसंस्कारपरामर्शात्, शूद्रस्य तदभाववचनाच्चानधिकारः। \"न शूद्रे पातकं किञ्चिन्न च संस्कारमर्हति\" (म.स्मृ. १०-१२३) इति हि निषिध्यते॥३६॥\n\"नैतदब्राह्मणो विवक्तुमर्हति समिधं सौम्याहर\" (छां.उ. ४-४-५) इति शुश्रूषोर्जाबालेश्शूद्रत्वाभावनिश्चय एवोपदेशे प्रवृत्तेर्नाधिकारः॥३७॥\nशूद्रस्य श्रवणाध्ययनादीनि हि प्रतिषिध्यन्ते \"तस्माच्छूद्रसमीपे नाध्येतव्यम्\" इति। अनुपशृण्वतोऽध्ययनादिर्न संभवति॥३८॥\nस्मर्यते च शूद्रस्य वेदश्रवणादौ दण्डः, \"अथ हास्य वेदमुपशृण्वतः त्रपुजतुभ्यां श्रोत्रप्रतिपूरणमुदाहरणे जिह्वाच्छेदो धारणे शरीरभेदः\" (गौ.ध.सू. १-२-१) इति॥३९॥ ॥इति प्रमिताधिकरणगर्भे अपशूद्राधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.9 अपशूद्राधिकरणम्\n\"आजहारेमाः शूद्र\" इत्यादौ ब्रह्मविद्योपदेशे शिष्यं प्रदि शूद्रेत्यामन्त्रणेन शिष्यस्य ब्रह्मज्ञानाप्रास्या शुक् संजातेति सूच्यते । शोचनात् शूद्रः, न जादियोगेन । कुतः? तदनादरश्रवणात् । ब्रह्मविद्यावैकल्पेन स्वात्मानं प्रति हंसोक्ता नादरवाक्य -श्रवणात् ।ब्रह्मविद्यावैकल्पेन स्वात्मानं प्रति हंसोक्तानादर वाक्यश्रवणात् । तदैवाचार्ये प्रत्याद्रवणात् । हिशब्दो हेतौ । यतः शूद्रेत्यामन्त्रणं न जातियोगेन, अतः शूद्रस्य ब्रह्मोपासनाधिकारो न सूच्यते ।।\nशुश्रूषोः क्षत्रियत्वावगतेश्च न जातियोगेन शूद्रोत्यामन्त्रणम्।उपक्रमे \"बहुदायी\"इत्यादिना दानपतित्वबहुपकान्न दायित्व बहुग्रामप्रदानैरस्यहि क्षत्रियत्वं गम्यते ।।\nउपरिष्टायां (संवर्ग) संवर्गविद्यायां ब्राह्मणक्षत्रिययोरेवान्वयो दृश्यते-\"अथ ह शौनकं च कापेयमभि प्रतारिणं च\" इत्यादौ। अभिप्रतारी हि चैत्ररथः क्षत्रियः। अभिप्रतारिणश्चैत्ररथत्वं क्षत्रियत्वं च कापेयसाहचर्याल्लिङ्गादवगम्यते। प्रकरणान्तरे हि कापेयमबचारिणश्चैत्ररथत्वं क्षत्रियत्वंचावगतम्-\"एतेन चैत्ररथं कापेया अयाजयन्\" इति; \"तस्माच्चैत्ररथोनामै- मैकः क्षत्रपतिरजायत\" इति च। अतश्चायं शिष्यो न चतुर्थः।।\nविद्योपक्रमे \"उप त्वा नेष्ये\" इत्युपनयनपरामर्शात् , शूद्रस्यतदभानाभिलापाच्च न शूद्रस्य ब्रह्मविद्याधिकारः। \"न शूद्रे पातकं किंचिन्न च संस्कारमर्हति\" इति संस्कारो हि निषिद्धः।।\n\"नैतदब्राह्मणो विवक्तुमर्हति समिधं सोम्याहर\" इति शूद्रत्वाभावनिश्चयएवोपदेशप्रवृत्तेश्च नीधिकारः(अनधिकारः)।।\nशूद्रस्य हि श्रवणाध्ययनादीनि निषिध्यन्ते- \"तस्माच्छुद्रसमीपेनाध्येतव्यम्\" इति। अनुपश्रृण्वतोऽध्ययनादि च न स्भवति।।\nस्मर्यते हि शूद्रस्य वेदश्रवणादौ दण्डः। \"अथ हास्य वेदमुपसृण्वतस्रपुजतुभ्यां श्रोत्रप्रतिपूरणमुदाहरणे जिह्वाच्छेदो धारणे शरीरभेदः\" इति।।"
                            }
                        ]
                    },
                    {
                        "verse_number": 27,
                        "original_text": "Adhikarana 1.3.10 अर्थान्तरत्वादिव्यपदेशाधिकरणम्\nआकाशोऽर्थान्तरत्वादिव्यपदेशात् ॥1.3.42॥\nसुषुप्त्युत्क्रान्त्योर्भेदेन ॥1.3.43॥\nपत्यादिशब्देभ्यः ॥1.3.44॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.3.10 अर्थान्तरत्वादिव्यपदेशाधिकरणम्\nछान्दोग्ये श्रूयते, \"आकाशो वै नाम नामरूपयोर्निवर्हिता, ते यदन्तरा । तद्ब्रह्म तदमृतं स आत्मा\" इति । तत्र संशयः- किमयमाकाशशब्दनिर्दिष्टो मुक्त्तात्मा, उत परमात्मा इति । किं युक्त्तम् ? मुक्त्तात्मेति । कुतः ? \"अश्व इव रोमाणि विधूय पापं चन्द्र इव राहोर्मुखात् प्रमुच्य । धूत्वा शरीरमकृतं कृतात्मा ब्रह्मलोकमभिसंभवामि\" इति मुक्त्तस्यानन्तरप्रकृतत्वात्; \"ते यदन्तरा\" इति च नामरूपविनिर्मुक्त्तस्य तस्याभिधानात् । \"नामरूपयोर्निर्वहिता\" इति च स एव पूर्वावस्तयोपलिलक्षयिषितः । स एव हि देवादिरूपाणि नामानि च पूर्वमबिभः(भूत) । तस्यैव नामरूपविनिर्मुक्त्ता साम्प्रतिकी अवस्था, \"तद्ब्रह्म तदमृतम्\" इत्युच्यते । आकाशशब्दश्च तस्मिन्नपि असङ्कुचितप्रकाशयोगादुपपद्यते । ननु दहरवाक्यशेषत्वादस्य स एव दहराकाशोऽयमिति प्रतीयते; तस्य च परतमात्मत्वं निर्णीतम् । मैवम्- प्रजापतिवाक्यव्यवधानात् । प्रजापतिवाक्ये च प्रत्यगात्मनो मुक्त्यवस्थान्तं रूपमभिहितम्; अनन्तरं च, \"विधूय पापम्\" इति स एव मुक्त्तावस्थः प्रस्तुतः । अतोऽत्राकाशो मुक्त्तात्मा इति प्राप्ते उच्यते- आकाशोऽर्थान्तरत्वादिव्यपदेशात् इति । आकाशः परं ब्रह्म; कुतः ? अर्थान्तरत्वादि व्यपदेशात् । अथर्ान्तरत्वव्यपदेशस्तावत्- \"आकाशो ह वै नामरूपयोर्निर्वहिता\" इति । नामरूपयोर्निर्वोढृत्वं बद्धमुक्त्तोभयावस्थात् प्रत्यगात्मनोऽर्थान्तरत्वमाकाशस्योपपादयति । बद्धावस्थः स्वयं कर्मवशात् नामरूपे भजमानो न नामरूपे निर्वोढुं शक्युयात्;मुक्त्तावस्थस्य जगद्वयापारासंभवात् नेतरां नामरूपनिर्वोढृत्वम्; ईश्वरस्य तु सकलजगन्निर्माणधुरन्धरस्य नामरूपयोर्निर्वोढृत्वं श्रुत्यैव प्रतिपन्नम्, \"अनेन जीवेनाऽऽत्मनाऽनुप्रविश्य नामरूपे व्याकरवाणि\", \"यः सर्वज्ञः सर्ववित् यस्य ज्ञानमयं तपः । तस्मादेतद् ब्रह्म नाम रूपमन्नं च जायते\", \"सर्वाणि रूपाणि विचित्यधीरो नामानि कृत्वाऽभिवदन् यदास्ते\" इत्यादिषु । अतो निर्वाह्यनामरूपात् प्रत्यगात्मनो नामरूपयोर्निर्वोढाऽयमाकाशोऽर्थान्तरभूतः परमेव ब्रह्म । तदेवोपपादयति, \"ते यदन्तरा\" इति । यस्मादयमाकाशो नामरूपे अन्तराताभ्यामस्पृष्टोऽर्थान्तरभूतः । तस्मात् तयोः निर्वोढा(निर्वहिता?) अपहतपाप्मत्वात् सत्यसङ्कल्पत्वाच्च निर्वहिते (निर्वोढ?)त्यर्तः । आदिशब्देन ब्रह्मत्वात्मत्वामृत्वानि गृह्यन्ते । निरुपाधिकबृहत्त्वादयो हि परमात्मन एव संभवन्ति; तेनात्राऽऽकाशः परमेव ब्रह्म । यत् पुनरुक्त्तम्, \"धूत्वा शरीरम्\" इति मुक्त्तोऽनन्तरप्रकृतः इति- तन्न; \"ब्रह्मलोकमभिसंभवामि\" इति परस्यैव ब्रह्मणोऽनन्तरप्रकृतत्वात् । यद्यपि अभिसंभवितुर्मुक्त्तस्याभिसंभाव्यतया परं ब्रह्म निर्दिष्टम्, तथापि अभिसंभवितुमर्ुक्त्तस्य नामरूपनिर्वोढृत्वाद्यसंभवादभिसंभाव्यं परमेव ब्रह्म तत्र प्रत्येतव्यम् । किञ्च आकाशशब्देन प्रकृतस्य दहराकाशस्यात्र प्रत्यभिज्ञानात्, प्रजापतिवाक्यस्याप्युपासकस्वरूपकथनार्थत्वात् उपास्य एव दहराकाशः प्राप्यतयेहोपसंह्रियत इति युक्त्तम् । आकाशशब्दश्च प्रत्यगात्मनि न क्वचित् दृष्टचरः । अतोऽत्राकाशः परं ब्रह्म । अथ स्यात्- प्रत्यगात्मनोऽर्थान्तरभूतमात्मान्तरमेव नास्ति; ऐक्योपदेशात्, द्वैतप्रतिषेधाच्च । शुद्धावस्थ एव हि प्रत्यगात्मा, परमात्मा परं ब्रह्म परमेश्वर इति च व्यपदिश्यते; अतः प्रकृतात् मुक्त्तात्मनोऽभिसंभवितु र्नार्थान्तरमभिसंभाव्यो ब्रह्मलोकः । अतो नामरूपयोः निर्वहिता आकाशोऽपि स एव भवितुमर्हति इति । अत उत्तरं पठति- । 42 ।।\nव्यपदेशादिति वर्तते । सुषुप्त्युत्क्रान्त्योः प्रत्यगात्मनोऽर्थान्तरत्वेन परमात्मनो व्यपदेशात् प्रत्यगात्मनोऽर्थान्तरभूतः परमात्माऽस्त्येव । तथा हि वाजसनेयके, \"कतम आत्मेति । योऽयं विज्ञानमयः प्राणेषु\" इति प्रकृतस्य प्रत्यगात्मनः सुषुप्त्यवस्थायाम् अकिञ्चिज्ज्ञस्य सर्वज्ञेन परमात्मना परिष्वङ्ग आम्नायते- \"प्राज्ञेनाऽऽत्मना संपरिष्वक्त्तो न बाह्यं किञ्चन वेद, नान्तरम्\" इति । तथोत्क्रान्तावपि, \"प्राज्ञेनाऽऽत्मनाऽऽन्वारूढ उत्सर्जन् याति\" इति । न च स्वपतः उत्क्रामतो वाऽकिञ्चिज्ज्ञास्य तदानीमेव स्वेनैव सर्वज्ञेन सता परिष्वङ्गान्वारोहौ संभवतः । न च क्षेत्रज्ञान्तरेण; तस्यापि सर्वज्ञत्वासंभवात् । इतश्च प्रत्यगात्मनोऽर्थान्तरभूतः परमात्मेत्याह- ।। 43 ।।\nअयं परिष्वञ्जकः परमात्मा उत्तरत्र पत्यादिशब्दैर्व्यपदिश्यते, \"सर्वस्याधिपतिः\", \"सर्वस्य वशी सर्वस्येशानः\", \"स न साधुना कर्मणा भूयान् नो एवासाधुना कनीयान् । एष सर्वेश्वर एष भुताधिपतिरेष भूतपालः एष सेतुर्विधरण एषां लोकानामसंभेदाय । तमेतं वेदानुवचनेन ब्राह्मणा विविदिषन्ति...एतमेव विदित्वा मुनिर्भवति । एतमेव प्रव्राजिनो लोकमिच्छन्तः प्रव्रजन्ति\", \"स,वा एष महान् अज आत्माऽन्नादो वसुदानः\", \"अज\tरोऽमृतोऽभयो ब्रह्म\" इति । एते च पतित्वजगद्विधरणत्वसर्वेश्वरत्वादयः प्रत्यगात्मनि मुक्त्तावस्थेऽपि न कथञ्चित् संभवन्ति । अतो मुक्त्तात्मनोऽर्थान्तरभूतो नामरूपयोर्निवर्हिताऽऽकाशः । ऐक्योपदेशस्तु सर्वस्य चिदचिदात्मकस्य ब्रह्मकार्यत्वेन तदात्मकत्वायत्त इति, \"सर्वे खल्विदं ब्रह्म तज्जलान्\" इत्यादिभिर्वाक्यैः प्रतिपाद्यत इति पूर्वमेव समथिर्तम् । द्वैतप्रतिषेधश्च तत एवेत्यनवद्यम् ।। 43 ।। इति अर्थान्तरत्वादिव्यपदेशाधिकरणम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.3.10 अर्थान्तरत्वादिव्यपदेशाधिकरणम्\nछान्दोग्ये \"आकाशो ह वै नामरूपयोर्निर्वहिता ते यदन्तरा तद्ब्रह्म तदमृतं स आत्मा\" (छां.उ. ८-१४-१) इत्यत्राकाशशब्दनिर्दिष्टः किं मुक्तात्मा, उत परमात्मेति संशयः। मुक्त इति पूर्वः पक्षः, \"धूत्वा शरीरमकृतं कृतात्मा ब्रह्मलोकमभिसंभवामि\" (छां.उ. ८-१३-१) इति मुक्तस्यानन्तरप्रकृतत्वात्। राद्धान्तस्तु - \"नामरूपयोर्निर्वहिता ते यदन्तरा\" (छां.उ. ८-१४-१) इति स्वयमस्पृष्टनामरूपतया नामरूपयोर्निर्वोढृत्वेन श्रूयमाणोऽयमाकाशो बद्धमुक्तोभयावस्थात्प्रत्यगात्मनोऽर्थान्तरत्वात्परमात्मैव। सूत्रार्थस्तु - आकाशः परमात्मा, तस्य नामरूपयोर्निर्वोढृत्वतदस्पर्शलक्षणार्थान्तरत्वव्यपदेशात्। प्रत्यगात्मनो ह्यर्थान्तरभूत एव नामरूपयोर्निर्वोढा। बद्धावस्थस्तावन्नामरूपाभ्यां स्पृष्टस्तत्परवशश्चेति न निर्वोढा; मुक्तस्यापि जगद्व्यापाररहितत्वान्न निर्वोढृत्वम्। आदिशब्देन निरुपाधिकब्रह्मत्वामृतत्वात्मत्वादीनि गृह्यन्ते; तानि निरुपाधिकानि मुक्तस्यापि न संभवन्ति॥४२॥\nननु तत्त्वमस्यादिनैक्यव्यपदेशात्, \"नेह नानाऽस्ति\" (बृ.उ. ६-४-११) इति भेदप्रतिषेधाच्च न प्रत्यगात्मनोऽर्थान्तरभूतः परमात्मेत्याशङ्क्याह - सुषुप्त्युत्क्रान्त्योर्भेदेन। (१-३-४३) \"व्यपदेशात्\" इति वर्तते। \"प्राज्ञेनाऽऽत्मना संपरिष्वक्तः\" (बृ.उ. ६-३-२१) \"प्राज्ञेनाऽऽत्मनाऽन्वारूढः\" (बृ.उ. ६-३-३५) इति सुषुप्त्युत्क्रान्त्योः लुप्तसकलविशेषविज्ञानात्प्रत्यगात्मनस्तदानीमेव सर्वज्ञतया भेदव्यपदेशात्प्रत्यगात्मनोऽर्थान्तरभूत एव परमात्मा॥४३॥\nपरिष्वञ्जके प्राज्ञे, श्रूयमाणेभ्यः पत्यादिशब्देभ्यश्चायं प्रत्यगात्मनोऽर्थान्तरभूतः परमात्मा, \"सर्वस्याधिपतिस्सर्वस्य वशी सर्वस्येशानः\" (बृ.उ. ६-४-२२) इत्यादौ। ऐक्योपदेशभेदप्रतिषेधौ तु ब्रह्मकार्यत्वनिबन्धनाविति \"तज्जलानिति\" (छां.उ. ३-१४-१) \"सर्वं खल्विदं ब्रह्म\" (छां.उ. ३-१४-१) इत्यादिश्रुतिभिरेव व्यक्तौ॥४४॥ ॥इति अर्थान्तरत्वादिव्यपदेशाधिकरणम्॥ ॥इति श्रीभगवद्रामानुजविरचिते वेदान्तदीपे प्रथमस्याध्यायस्य तृतीयः पादः॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.3.10 अर्थान्तरत्वादिव्यपदेशाधिकरणम्\n\"आकाशो ह वै नामरूपयोर्निर्वहिता ते यदन्तरा तद्ब्रह्म \"इत्यादिना निर्दिष्ट आकाशः \"धूत्वा शरीरम् (शरीरमकृतं कृतात्मा)\" इति प्रकृतात्प्रत्यगात्मनः परिशुध्दादर्थान्तरभूतःपरपुरुषः, नामरूपयोनिर्वोडृत्वतदस्पर्शरूपार्थान्तरत्वामृतत्वादिव्यपदेशात् ।।\nतत्वमस्यादिनैक्योपदेशात् प्रत्यगात्मनो नार्थान्तरभूतः परमपुरुष इत्याशङ्क्याह-- \"प्रज्ञेनात्मना संपरिष्वक्तो न बाह्यं किंचन वेद नान्तरम्\" \"प्राज्ञेनात्मनान्वारूढः\" इति सुषुप्त्युक्रात्न्योर्बाह्यान्तरविषयानभिज्ञात्प्रत्यगात्मनः तदानीमेव प्राज्ञतया भेदेन व्यपदेशादर्थान्तरभूत एव परः।।\nपरिष्वञ्जके प्राज्ञे श्रूयमाणेभ्यः पत्यादिशब्देभ्यश्चायमर्थान्तरभूतः। \"सर्वस्याधिपतिः सर्वस्य वशी सर्वस्येशानः\" इचि ह्युत्तरत्र श्रूयतेः। ऐक्योपदेशोऽपि \"अवस्थितेरिति काशकृत्स्नः\"इत्यनेन जीवस्य शरीरभूतस्यात्मतयावस्थितेरिति स्वयमेव परिहरिष्यति।।"
                            }
                        ]
                    }
                ]
            },
            {
                "title": "Pada 4",
                "number": 4,
                "verses": [
                    {
                        "verse_number": 28,
                        "original_text": "Adhikaranam 1.4.1 अनुमानिकाधिकरणम्\nआनुमानिकमप्येकेषामिति चेन्न शरीररूपकविन्यस्तगृहीतेर्दर्शयति च ॥1.4.1॥\nसूक्ष्मं तु तदर्हत्वात् ॥1.4.2॥\nतदधीनत्वादर्थवत् ॥1.4.3॥\nज्ञेयत्वावचनाच्च ॥1.4.4\nवदतीति चेन्न प्राज्ञो हि प्रकरणात् ॥1.4.5॥\nत्रयाणामेव चैवमुपन्यासः प्रश्नश्च ॥1.4.6॥\nमहद्वच्च ॥1.4.7॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikaranam 1.4.1 अनुमानिकाधिकरणम्\nउक्त्तं परमपुरुषार्थलक्षणमोक्षसाधनतया जिज्ञास्यं जगज्जन्मादिकारणं ब्रह्म अचिद्वस्तुनः प्रधानादेश्चेतनाच्च बद्धमुक्त्तोभयावस्थाद्विलक्षणं निरस्तसमस्तहेयगन्धं सर्वज्ञं सर्वशक्त्ति सत्यसङ्कल्पं समस्तकल्याणगुणात्मकं सर्वान्तरात्मभूतं निरङ्कुशैश्चर्य्यमिति । इदानीं कापिलतन्त्रसिद्धाब्रह्मात्मक प्रधानपुरुषादि प्रतिपादन मुखेन प्रधानकारणत्वप्रतिपादनच्छायानुसारीण्यपि कनिचिद्वाक्यानि कासुचिच् छाखासु सन्तीत्याशङ्कय ब्रह्मैककारणत्वस्थेम्ने तन्निराक्रियते । कठवल्लीष्वाम्नायते \"इन्द्रियेभ्यः परा ह्यर्था अर्थेभ्यश्च परं मनः । मनसस्तु परा बुद्धिर्बुद्धेरात्मा महान् परः । महतः परमव्यक्रमव्यक्त्तात्पुरुषः परः । पुरुषान्न परं किञ्चित्सा काष्ठा सा परा गतिः \" इति । तत्र सन्देहः - किं कापिलतन्त्रसिद्धमब्रह्मात्मकं प्रधानमिह अव्यक्त्तशब्देनोच्यते, उत न? इति । किं युक्त्तम्? प्रधानमिति । कुतः? \"महतः परमव्यक्त्तमव्यक्त्तात्पुरुषः परः\" इति तन्त्रसिद्धतत्वप्रक्रियाप्रत्यभिज्ञानेन तस्यैव प्रतीतेः, \"पुरुषान्न परं किञ्चित्सा काष्ठा सा परा गतिः\"\" इति पञ्चविंशकपुरुषातिरिक्त्ततत्त्वनिषेधाच्च; अतोऽव्यक्त्तं कारणमिति प्राप्तम् । तदिदमुक्त्तम् आनुमानिकमप्येकेषामिति चेदिति । एकेषां शाखिनां शाखास्वानुमानिकं प्रधानमपि कारणमाम्नायत इति चेत् अत्रोत्तरं- नेति । नाव्यक्त्त ब्देनाब्रह्मात्मकं प्रधानमिहाभिधीयते । कुतः? शरीररूपकविन्यस्तगृहीतेः शरीराख्यरूपकविन्यस्तस्य अव्यक्त्तशब्देन गृहीतेः । आत्मशरीरबुद्धिमनइन्द्रियविषयेषु रथिरथादिभावेन रूपितेषु रथरूपणेन विन्यस्तस्य शरीरस्य अत्र अव्यक्त्त शब्देन ग्रहणादित्यर्थः । एतदुक्त्तम्भवति- पूर्वत्र हि- \"आत्मानं रथिनं विद्धि शरीरं रथमेव च । बुद्धिं तु सारथिं विद्धि मनः प्रग्रहमेव च । इन्द्रियाणि हयानाहुः विषयांस्तेषु गोचरान् \" इत्यादिना \"सोऽध्वनः पारमाप्नोति तद्विष्णोः परमं पदम् \" इत्यन्तेन संसाराध्वनः पारं वैष्णं पदं प्रेप्सन्तमुपासकं रथित्वेन तच्छरीरादीनि च रथरथाङ्गत्वेन रूपयित्वा यस्यैते रथादयो वशे तिष्ठन्ति , स एवाध्वनः पारं वैष्णवं पदमा प्नोतीत्युक्तवा तेषु रथादिरूपितशरीरादिषु यानि येभ्यो वशीकार्यतायां प्रधानानि तान्युच्यन्ते \"इन्द्रियेभ्यः पराः \" - इत्यादिना । तत्र हयत्वेन रूपितेभ्य इन्द्रियेभ्यो गोचरत्वेन रूपिता विषयाः वशीकार्यत्वे पराः , वश्येन्द्रियस्यापि विषयसन्निधाविन्द्रियाणां दुर्निग्रहत्वात् तेभ्योपि परं प्रग्रहरूपितं मनः , मनसि विषयप्रवणे विषयासन्निधानस्याप्यकिञ्चित्करत्वात् । तस्मादपि सारथित्वरूपिता बुद्धिः परा , अध्यवसायाभावे मनसोऽप्यकि ञ्चित्करत्वात् । तस्या अपि रथित्वरूपित आत्मा कर्तृत्वेन प्राधान्यपरः , सर्वस्य चास्यात्मेच्छायत्तत्वादत्मैव महानिति च विशेष्यते । तस्मादपि रथरूपितं शरीरं परम् , तदायत्तत्वाज्जीवात्मनस्सकलपुरुषार्थसाधनप्रवृत्तीनाम् । तस्मादपि परस्सर्वान्तरात्मभूतोऽन्तर्याम्यध्वनः पारभूतः परमपुरुषः , यथोक्रस्यात्मपर्यन्तस्य समस्तस्य तत्सङ्कल्पायत्तप्रवृत्तित्वात् । स खल्वन्तर्यामितयोपासनस्यापि निर्वर्तकः । \"परात्तु तच्छ्रुतेः \" इति हि जीवात्मनः कर्तृत्वं परमपुरुषायत्तमिति वक्ष्यते । वशीकार्योपासननिर्वृत्त्युपायकाष्ठाभूतः परमप्राप्यश्च स एव । तदिदमुच्यते \" पुरुषान्न परं किञ्चित्सा काष्ठा सा परा गतिः \" इति । तथा चान्तर्यामिब्राह्मणे \" य आत्मनि तिष्ठन् \" इत्यादिभिस्सर्वं साक्षात्कुर्वन् सर्वं नियमयतीत्युक्त्ता \" नान्योऽतोऽस्ति द्रष्टा \" इति नियन्त्रन्तरं निषिध्यते । भगवद्गीतासु च \" अधिष्ठानं तथा- कर्त्ता करणं च पृथग्विधम् । विविधा च पृथक् चेष्टादैवं चैवात्र पञ्चमम् \" इति । दैवमत्र पुरुषोत्तम एव , \" सर्वस्य चाहं हृदि सन्निविष्टो मत्तः स्मृतिज्ञानमपोहनञ्च \" इति वचनात् । तस्य च वशीकरणं तच्छरणागतिरेव । यथाह \"ईश्वरस्सर्वभूतानां हृद्देशेऽर्ज्जुन तिष्टति । भ्रायमन् सर्वभूतानि यन्त्रारूढानि मायमा । तमेव शरणं गच्छ \" इति । तदेवम् \" आत्मानं रथिनं विद्धि \" इत्यादिना रथ्यादिरूपकविन्यस्ता इन्द्रियादयः \"इन्द्रियेभयः परा ह्यर्थाः इत्यत्र स्वशब्दैरेव प्रत्यभिज्ञायन्ते, न रथरूपितं शरीरमिति परिशेषात्तदव्यक्त्तशब्देनोच्यत इति निश्चीयते; अतः कापिलतन्त्रसिद्धस्य प्रधानस्य प्रसङ्ग एव नास्ति । न चात्र तत्तन्त्रस्द्धिप्रक्रियाप्रत्यभिज्ञा \"इन्द्रियेभ्यः परा ह्यर्थाः\" इतीन्द्रियेभ्योऽर्थानां शब्दादीनां परत्वकीर्त्तनात् । न हि शब्दादय इन्द्रियाणां कारणभूतास्तद्दर्शने । \"अर्थेभ्यश्च परं मनः \" इत्यपि न तत्तन्त्रसङ्गतम् , अकारणत्वादेव ; तथा \"बुद्धेरा त्मा महान् परः \" इत्यप्यसङ्गतम् , बुद्धिशब्देन महत्तत्त्वस्याभिधानाभ्युपगमात् । न हि महतो महान् परस्सम्भवति । महत आत्मशब्देन विशेषणं च न सङ्गच्छते , अतो रूपकविन्यस्तानामेव ग्रहणम् । दर्शयति च तदेव \"एष सर्वेषु भूतेषु गूढात्मा न प्रकाशते । दृश्यते त्वग्रयया बुद्धया सूक्ष्मया सूक्ष्मदर्शिभिः \" \"यच्छेद्वाङ्मनसी प्राज्ञस्तद्यच्छेत् ज्ञान आत्मनि । ज्ञानमात्मनि महति नियच्छेत्तद्यच्छेच्छान्त आत्मनि \" इति । अजितबाह्याभ्यन्तरकरणैरस्य परमपुरुषस्य दुर्दर्शत्वमभिधाय हयादिरूपितानामिन्द्रियादीनां वशीकारप्रकारोऽयमुच्यते ।\"यच्छेद्वाङ्मनसी \" वाचं मनसि नियच्छेत् - वाक्पूर्वकाणि कर्मेन्द्रियाणि ज्ञानेन्द्रियाणि च मनसि नियच्छेदित्यर्थः ।\nवाक्छब्दे द्वितीयायाः \" सुपां सुलुक् \" इति लुक् । मनसी इति सप्तम्याश्छान्दसो दीर्घः । \" तद्यच्छेत् ज्ञान आत्मनि \"तन्मनो बुद्धौ नियच्छेत् । ज्ञानशब्देनात्र पूर्वोक्त्ता बुद्धिरभिधीयते । \"ज्ञान आत्मनि \" इति व्यधिकरणे सप्तम्यौ । आत्मनि वर्त्तमाने ज्ञाने नियच्छेदित्यर्थः । \"ज्ञानमात्मनि महति नियच्छेत् \" बुद्धिं कर्त्तरि महत्यात्मनि नियच्छेत् । \"तद्यच्छेच्छान्त आत्मनि \" तं कर्त्तारं परस्मिन् ब्रह्मणि सर्वान्तरयामिणि नियच्छेत् । व्यत्यनेन तदिति नपुंसकलिङ्गता । एवम्भूतेन रथिना वैष्णवं पदं गन्तव्यमित्यर्थः । अव्यक्त्तशब्देन कथं व्यक्त्तस्य शरीरस्याभिधानम् ? तत्राह - ।। 1.4.1 ।।\nभूतसूक्ष्मव्याकृतं ह्यवस्थाविशेषमापन्नं शरीरं भवति ; तदव्याकृतमिह शरीरावस्थं अव्यक्त्तशब्देनोच्यते । तदर्हत्वात् - तस्याव्याकृतस्य अचिद्वस्तुन एव विकारापन्नस्य रथवत् पुरुषार्थसाधनप्रवृत्त्यर्हत्वात् । यदि भूतसूक्ष्ममव्याकृतमभ्युपगम्यते ; कापिलतन्त्रसिद्धोपादाने कः प्रद्वेषः ? तत्रापि हि भूतकारणमेवाव्यक्त्तमित्युच्यते ; तत्राह- परमकारणभूतपरमपुरुषाधीनत्वात्प्रयोजनवद्भूत सूक्ष्मम् । एतदुक्त्तम्भवति न वनमव्वक्त्तं तत्परिणामविशेषांश्च स्वरूपेण नाभ्युपगच्छामः, अपि तु परमपुरुषशरीरतया तदात्मकत्वविरहेण । तदात्मकत्वेनैव हि प्रकृत्यादयः स्वप्रयोजनं साधयन्ति ; अन्यथा स्वरूपस्थितिप्रवृत्तिभेदाः तेषां न स्युः, तथाऽनभ्युपगमादेव तन्त्रसिद्धप्रक्रिया निरसनमिति । श्रुतिस्मृत्योर्हि जगदुत्पत्तिप्रलयवादेषु परमपुरुषमहिमवादेषु च प्रकृतिविकृतिपुरुषास्तदात्मकास्सङ्कीत्यर्न्ते , यथा \" पृथिव्यप्सु लीयते \" इत्यारभ्य \"तन्मात्राणि भूतादौ लीयन्ते । भूतादिर्महति लीयते । महानव्यक्त्ते लीयते । अव्यक्त्तमक्षरे लीयते । अक्षरं तमसि लीयते । तमः परे देव एकीभवती \" तथा \" यस्य पृथिवी शरीरं यस्यापश्शरीरं यस्य तेजशारीरं यस्य वायुश्शरीरं यस्याकाशः शरीरं यस्याहङ्कारः शरीरं यस्य बुद्धिशारीरं यस्याव्यक्त्तं शरीरं यस्याक्षरं शरीरं यस्य मृत्युः शरीरम् एष सर्वभूतान्तरात्माऽपहतपाप्मा दिव्यो देव एको नारायणः \" तथा \"भूमिरापोऽनलो वायुः खं मनो बद्धिरेव च । अहङ्कार इतीयं मे भिन्ना प्रकृतिरष्टधा । अपरेयमितस्त्वन्यां प्रकृतिं विद्धि मे पराम् । जीवभूतां महाबाहो ययेदं धार्य्यते जगत् । एतद्योनीनि भूतानि सर्वाणीत्युपधारय । अहं कृत्स्नस्य जगतः प्रभवः प्रलयस्तथा । मत्तः परतरं नान्यत् किञ्चिदस्ति धनञ्जय । मयि सर्वमिदं प्रोतं सूत्रे मणिगणा इव \" इति । \" व्यक्त्तं विष्णुस्तथाऽव्यक्त्तं पुरुषः काल एव च \" इति , \"प्रकृतियर्या मयाऽऽख्याता व्यक्त्ताव्यक्त्तस्वरूपिणी । पुरुषश्चाप्युभावेतौ लीयते परमात्मनि । परमात्मा च सर्वेषामाधारः परमेश्वरः । विष्णुनामा स वेदेषु वेदान्तेषु च गीयते \" इति च ।। 1.4.3 ।।\nयदि तन्त्रसिद्धमिहाव्यक्त्तमविवक्षिष्यत्, तदास्य ज्ञेयत्वमविवक्षिष्यत; व्यक्त्ताव्यक्त्तज्ञविज्ञानान्मोक्षं वदद्भितान्त्रकैतेषां सर्वेषां ज्ञेयत्वाभ्यपगमात् , न चास्य ज्ञेयत्मुच्यते ; अतो न तन्त्रसिद्धस्येह ग्रहणम् ।। 4 ।।\nअशब्दमस्पर्शमरूपमव्ययं तथाऽतसं नित्यमगन्धवच्च यत् । अनाद्यनन्तं महतः परं ध्रुवं निचाय्य तं मृत्युमुखात्प्रमुच्यते \" इत्यव्यक्त्तस्य ज्ञेयत्वमन्तरमेव वदतीं श्रुतिरिति चेत्- तन्न , प्राज्ञः परमपुरुष एव ह्यत्र श्लोके निवाय्यत्वेन प्रतिपाद्यते \"विज्ञानसारथियर्यस्तु मनः प्रग्रहवान्नरः । सोऽध्वनः पारमाप्नोति तद्विष्णोः परमं पदम् । \"एष सर्वेषु भूतेषु गूढोत्मा न प्रकाशते । दृश्यते त्वग्रयया बुध्या सूक्ष्मया सूक्ष्मदर्शिभिः \" इति प्राज्ञस्यैव प्रकृतत्वात् ; अत एव \"पुरुषान्न परं किञ्चित् \" इति न पञ्चविंशकपुरुषातिरिक्त्तत्त्वनिषेधः । तस्य च परमपुरुषस्य अशब्दत्वादयो धर्माः \" यत्तदद्रेश्यमग्राह्यम् \" इत्यादिश्रुतिप्रसिद्धाः । \" महतः परम् \" इत्यपि \"बुद्धेरात्मा महान् परः \" इति पूर्वप्रकृताज्जीवात्मनः परत्वमेवोच्यते ।। 5 ।।\nअस्मिन् प्रकरणे ह्युपायोपेयोपेतॄणां त्रयाणामेव चैवमुपन्यासः ज्ञेयत्वेनोपन्यासस्तविषयश्च प्रश्नो दृश्यते, नान्यस्याव्यक्त्तादः । तथाहि ; नचिकेता मुमुक्षुस्सन् मृत्युप्रदत्ते वरत्रये प्रथमेन वरेणात्मनः पुरुषार्थयोग्यतापादिनीमात्मनि पितुस्सुमनस्कतां प्रतिलभ्य द्वितीयेन वरेण मोक्षोपायभूतां नाचिकेताग्निविद्यां वव्रे , \" स त्वमग्निं स्वर्ग्यमध्येपि मृत्यो प्रब्रूहि तं श्रद्दधानाय मह्यम् । स्वर्गलोका अमृतत्वं भजन्त एतद्द्वितीयेन वृणे वरेण \" इति । स्वर्गशब्देन अत्र परमपुरुषार्थलक्षणोमोक्षः अभिधीयते, \" अमृतत्वं भजन्ते \" इति तत्रस्थस्य जननमरणा\nभावश्रवणादुत्तरत्र, क्षयिफलकर्मनिन्दादर्शनाच्च; \"त्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू \" इति च प्रतिवचनात् । तृतीयेन वरेण मोक्षस्वरूपप्रश्नद्वारेणोपेयस्वरूपमुपेतृस्वरूपमुपयाभूत कर्म्मानुगृहीतोपासनस्वरूपञ्च पृष्ठम्, \"येयं प्रते विचिकित्सा मनुष्ये अस्तीत्येके नायमस्तीति चैके । एतद्विद्यामनुशिष्टस्त्वयाऽहं वराणामेष वरस्तृतीयः \" इति । एवं मोक्षे पृष्टे तदुपदेशयोग्यतां परीक्ष्योपदिदेश, \"तुं दुदर्शं गूढमनुप्रविष्टं गुहाहितं गह्वरेष्ठं पुराणम् । अध्यात्मयोगाधिगमेन देवं मत्वाधीरो हर्षशोकौ जहाति \" इति, तदेवं सामान्येनोपदिष्टे नचिकेताः प्रीतः सन् देवं मत्वा\" इत्युपास्यतया निर्दिष्ठस्य प्राप्तभूतस्य देवस्य \"अध्यात्मयोगाधिगमेन \" इति वेदितव्यतया निर्दिष्टस्य प्रप्तुः प्रत्यगात्मनश्च \"मत्वा धीरो हर्षशोकौ जहाति \" इति निर्दिष्टस्य ब्रह्मोपासनस्य च स्वरूपविरोधनाय पुनः पप्रच्छ \"अन्यत्र धर्मादन्यत्राधर्मादन्यत्रास्मात्कृताकृतात् । अन्यत्र भूताद्भव्याच्च यत्तत्पश्यसि तद्वद \" इति । एवं सकलेतरातीतानागतवर्त्तमानसाध्यसाधनसाधकविलक्षणे त्रये पृष्टे । प्रथमं प्रणवं प्रशस्य तद्वाच्यं प्राप्यस्वरूपं , तदन्तर्गतञ्च प्रप्तृस्वरूपं, वाचकरूपं चोपायं पुनरपि सामान्येन ख्यापयन् प्रणवं तावदुपदिदेश \"सर्वे वेदा यत्पदमामनन्ति तपासि सर्वाणि च यद्वदन्ति । यदिच्छन्तो ब्रह्मचर्य्यं चरन्ति तत्ते पदं सङ्ग्रहेण ब्रवीम्योमित्येतत् \" इति । एवमुपदिश्य पुनरपि प्रणवं प्रशस्य प्रथमं तावत् प्राप्तुः प्रत्यगात्मनः स्वरूपमाह \"न जायते म्रियते वा विपश्चित् \" इत्यादिना । प्राप्यस्य परस्य ब्रह्मणो विष्णोः स्वरूपम् \" अणोरणीयान् \" इत्यादिना \"क इत्था वेद यत्र सः\" इत्यन्तेनोपदिशन्मध्ये \"नायमात्मा प्रवचनेन लभ्यो न मेधया न बहुना श्रुतेन \" इत्यादिनोपायभूतस्योपासनस्य भक्त्तिरूपतामप्याह । \"ऋतं पिबन्तौ \" इति चोपास्यस्योपासकेन सहावस्थानात्सूपासतामुक्तवा \"आत्मानं रथिनं विद्धि \" इत्यादिना \"दुर्गं पथस्तत्कवयो वदन्ति \" इत्यन्तेनोपासनप्रकारमुपासीनस्य च वैष्णवपरमपदप्राप्तिमभिधाय \"अशब्दमस्पर्शम् \" इत्यादिनोपसंहृतम् ; अतस्त्रयाणामेव अत्र ज्ञेयत्वेनोपन्यासः प्रश्नश्च , तस्मान्नेह तान्त्रिकस्याव्यक्त्तस्य ग्रहणम् ।। 6 ।।\nयथा \"बुद्धेरात्मा महान् परः\" इत्यत्रात्मशब्दसामानाधिकरण्यान्न तन्त्रसिद्धं महत्तत्त्वं गृह्यते ; एवमव्यक्रमप्यात्मनः परत्वेनाभिधानान्न कापिलतन्त्रसिद्धं गृह्यत इति स्थितम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikaranam 1.4.1 अनुमानिकाधिकरणम्\nकठवल्लीषु \"इन्द्रियेभ्यः परा ह्यर्था अर्थेभ्यश्च परं मनः। मनसश्च परा बुद्धिर्बुद्धेरात्मा महान्परः॥ महतः परमव्यक्तमव्यक्तात् पुरुषः परः। पुरुषान्न परं किञ्चित् सा काष्ठा सा परा गतिः॥\" इत्यत्र किं साङ्ख्योक्तं प्रधानमव्यक्तशब्दाभिधेयम्, उत नेति संशयः। प्रधानमिति पूर्वः पक्षः, \"महतः परम्\" इत्यादितत्तन्त्रप्रक्रियाप्रत्यभिज्ञानात्, \"पुरुषान्न परं किञ्चित्\" इति पञ्चविंशकपुरुषातिरिक्ततत्त्वनिषेधाच्च। राद्धान्तस्तु - नाव्यक्तशब्देन प्रधानमिह गृह्यते। पूर्वत्र \"आत्मानं रथिनं विद्धि शरीरं रथमेव च\" इत्यादिना उपासनानिर्वृत्तये वश्येन्द्रियत्वापादनाय, ये आत्मशरीरबुद्धिमनइन्द्रियविषयाः, रथिरथसारथिप्रग्रहहयगोचरत्वेन रूपिताः तेषु वशीकार्यत्वे पराः, \"इन्द्रियेभ्यः पराः\" इत्यादिनोच्यन्ते; तत्र चेन्द्रियादयः स्वशब्देनैव गृह्यन्ते। रथत्वेन रूपितं शरीरमिहाव्यक्तशब्देन गृह्यत इति नेह तत्तन्त्रप्रक्रियाप्रत्यभिज्ञागन्धः। \"अव्यक्तात् पुरुषः परः\" इति च न पञ्चविंशकः; अपि तु प्राप्यः परमात्मैव। अन्तर्यामितयोपासनस्याप्युपायभूत इति स इह वशीकार्यकाष्ठात्वेन \"पुरुषान्न परं किञ्चित्\" इत्युक्तः॥ सूत्रार्थस्तु - एकेषां कठानां शाखायाम्, आनुमानिकं प्रधानं जगत्कारणत्वेन \"महतः परमव्यक्तम्\" इत्याम्नायते इति चेत् - तन्न; अव्यक्तशब्देन शरीराख्यरूपकविन्यस्तस्य गृहीतेः - पूर्वत्रात्मादिषु रथिरथादिरूपकविन्यस्तेषु रथत्वेन रूपितस्य शरीरस्यात्राव्यक्तशब्देन गृहीतेरित्यर्थः। अतो वशीकार्यत्वे पराः इहोच्यन्ते। दर्शयति चैनमर्थं वाक्यशेषः, इन्द्रियादीनां नियमनप्रकारं प्रतिपादयन्; \"यच्छेत् वाङ्मनसी\" इत्यादिः॥\nकथमव्यक्तशब्दस्य शरीरं वाच्यं भवतीत्याशङ्क्याह - सूक्ष्मं तु तदर्हत्वात्। (1-4-2) तुशब्दोऽवधारणे। सूक्ष्मम् - अव्यक्तमेवावस्थान्तरापन्नं शरीरं भवति, तदवस्थस्यैव कार्यार्हत्वात्॥\nयदि रूपकविन्यस्ता आत्मादय एव वशीकार्यत्वे पराः, \"इन्द्रियेभ्यः पराः\" इत्यादिना गृह्यन्ते; तर्हि \"अव्यक्तात् पुरुषः परः, पुरुषान्न परं किञ्चित्\" इति पुरुषग्रहणं किमर्थमित्यत आह - तदधीनत्वादर्थवत्। (1-4-3) अन्तर्यामिरूपेणावस्थितपुरुषाधीनत्वात् आत्मादिकं सर्वं रथिरथत्वादिना रूपितम् अर्थवत् प्रयोजनवद्भवति। अत उपासननिर्वृत्तौ वशीकार्यकाष्ठा परमपुरुष इति, तदर्थमिह रूपकविन्यस्तेषु परिगृह्यमाणेषु, पुरुषस्यापि ग्रहणम्। प्राप्यश्चेति \"पुरुषान्न परं किञ्चित् सा काष्ठा सा परा गतिः\" इत्युक्तम्। भाष्यप्रक्रियया वा नेयमिदं सूत्रम् - परमपुरुषशरीरतया तदधीनत्वात् भूतसूक्ष्ममव्याकृतमर्थवदिति तदिहाव्यक्तशब्देन गृह्यते; नाब्रह्मात्मकं स्वनिष्ठं तन्त्रसिद्धमिति॥\nयदि तन्त्रसिद्धप्रक्रियेहाभिप्रेता, तदाऽव्यक्तस्यापि ज्ञेयत्वं वक्तव्यम्। \"व्यक्ताव्यक्तज्ञविज्ञानात्\" इति हि तत्प्रक्रिया। न ह्यव्यक्तमिह ज्ञेयत्वेनोक्तम्, अतश्चात्र न तन्त्रप्रक्रियागन्धः॥\n\"अशब्दमस्पर्शम्\" इत्युपक्रम्य \"महतः परं ध्रुवं निचाय्य तं मृत्युमुखात् प्रमुच्यते\" इति प्रधानस्य ज्ञेयत्वमनन्तरमेव वदतीयं श्रुतिरिति चेत् - तन्न; \"अशब्दमस्पर्शम्\" इत्यादिना प्राज्ञः परमपुरुष एव ह्यत्रोच्यते; \"सोऽध्वनः पारमाप्नोति तद्विष्णोः परमं पदम्\", \"एष सर्वेषु भूतेषु गूढोत्मा न प्रकाशते\" इति प्राज्ञस्यैव प्रकृतत्वात्॥\nअस्मिन् प्रकरणे \"येयं प्रेते विचिकित्सा मनुष्ये\" इत्यारभ्य आसमाप्तेः परमपुरुषतदुपासनोपासकानां त्रयाणामेव एवं ज्ञेयत्वेन उपन्यासः प्रश्नश्च दृश्यते, न प्रधानादेस्तान्त्रिकस्यापि। अतश्च न प्रधानमिह ज्ञेयत्वेनोक्तम्॥\nयथा \"बुद्धेरात्मा महान् परः\" इत्यात्मशब्दसामानाधिकरण्यात् महच्छब्देन न तान्त्रिकं महत्तत्त्वं गृह्यते, एवमव्यक्तशब्देनापि न तान्त्रिकं प्रधानम्॥ इति आनुमानिकाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.4.1 अनुमानिकाधिकरणम्\nएकेषां कठानां शाखायामानुमानिकं प्रधानमपि जगत्कारणत्वेन \"महतः परमव्यक्तम्\" इत्यवच्यत इति चेत्,न; पूर्वत्र \"आत्मानं रथिनं विध्दि\"इत्यादिषूपासनोपायोषु वशीकार्यत्वाय रथिरथादिरूपक विन्यस्तेषु शरीरारूपकविन्यस्तस्यात्राव्यक्तशब्देन गृहीतेः। \"इन्द्रियेभ्यः पराह्यर्थाः\" इत्यादिना हि वशीकार्यत्वे परा उच्यन्ते। तथाचोत्तरत्र श्रुतिरेव दर्शयति-\"यच्छेद्वाङ्मनसी प्राज्ञः\" इत्यादिना ।।\nसूक्ष्ममव्यक्तमेव शरीरावस्थं कार्यार्हमित्यव्क्तशब्देन शरीरमेव गृह्यते।। यदि रूपकविन्यस्तानामेव ग्रहणं,किमर्थम् \"अव्यक्तात्पुरुषःपरः\" इति?\nअतः आूह- पुरुषाधीनत्वादात्मशरीरीदिकमर्थवदुपासननिर्वृतये भवति। पुरुषो ह्यन्तर्यामी सर्वमात्मादिकं प्रेरयन्नपासनोपायत्वेन वशीकार्यकाष्टा प्राप्यश्चेति \"सा काष्टा सा परा गतिः\" इत्युच्यते ।।\nअत्राव्यक्तस्य ज्ञेयत्वावचनाच्च न कापिलमव्यक्तम्।।\n\"अशब्दमस्पर्शम्\" इत्यारभ्य \"निचाय्य तम्\"इति वदतीति चेत् ; न ; \"तद्विष्णोः परं पदम्\" \"एष सर्वेषु भूतेषु गूढोत्मा न प्रकाशते \" इत्यादिना प्रकृतः प्राज्ञो हि \"निचाय्यतम्\" इति ज्ञेय उच्यते।।\nउपास्योपासनोपासकानां त्रयाणामेवास्मिन् प्रकरणे ज्ञेयत्वेनोपन्यासः प्रश्नश्च ; न प्रधानादेः। \"अध्यात्मयोगाधिगमेन देवं मत्वा\" इत्यादिरूपन्यासः। \"येयं प्रेते विचि कित्सा मनुष्ये अस्तीत्येके\" इत्यादिकश्च प्रश्नः।।\n\"बुद्धेरात्मा महान् परः\" इत्यात्मशब्दद्यथा न तात्न्रिको महान्, तथाव्यक्तमपीति।।"
                            }
                        ]
                    },
                    {
                        "verse_number": 29,
                        "original_text": "Adhikarana 1.4.2 चमसाधिकरणम्\nचमसवदविशेषात् ॥1.4.8॥\nज्योतिरुपक्रमा तु तथाह्यधीयत एके ॥1.4.9॥\nकल्पनोपदेशाच्च मध्वादिवदविरोधः ॥1.4.10॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.4.2 चमसाधिकरणम्\nअत्रापि तन्त्रसिद्धप्रक्रिया निरस्यते, न ब्रह्मात्मकानां प्रकृतिमहदहङ्कारादीनां स्रूपम्, श्रुतिस्मृतीभ्यां ब्रह्मात्मकानां तेषां प्रतिपादनात् । यथा आथर्वणिका अधीयते- \"विकारजननीमज्ञामष्ठरूपामजां ध्रुवाम् । ध्यायतेऽध्यासिता तेन तन्यते प्रेर्यते पुनः । सूयते पुरुषार्थं च तेनैवाधिष्ठिता जगत् । गौरनाद्यन्तवती सा जनित्री भूतभाविनी । सितसिता च रक्त्ता च सर्वकामदुघा विभोः । पिबन्त्येनामविषमामविज्ञाताः कुमारकाः । एकस्तु पिबते देवस्स्वच्छन्दोऽत्रवशानुगाम् । ध्यानक्रियाभ्यां भगवान् भुङ्क्त्ेऽसौ प्रसभं विभुः । सर्वसाधारणीं दोग्ध्रीं पीड्यमानान्तु यज्वभिः\" । चतुर्विंशतिसङ्खयाकमव्यक्त्तं व्यक्त्तमुच्यते \" इति । अत्र प्रकृत्यादीनां स्वरूपमभिहितम् । यदात्मकाश्चैते प्रकृत्यादयः, स परमपुरुषोऽपि \"तं षड्िवंशकमित्याहुः । सप्तविंशमथापरे । पुरुषं निर्गुणं साङ्खयमथर्वशिरसो विदु\"रिति प्रतिपाद्यते, अपरे चाथर्वणिकाः \"अष्टौ प्रकृतयः षोडश विकारा\" इत्यधीयते; श्वेताश्वतराश्चैवं प्रकृतिपुरुषेश्वरस्वरूपमामनन्ति \"संयुक्त्तमेतत् क्षरमक्षरं च व्यक्त्ताव्यक्त्तं भरते विश्वमीशः। अनीशश्चाऽन्यो वध्यते भोक्त्तृभावात् । ज्ञात्वा देवं मुच्यते सर्वपाशैः\" ज्ञाज्ञौ द्वावजावीशनीशावजा ह्येका भोक्त्तृभोगार्थयुक्त्ता । अनन्तश्चात्मा विश्वरूपो ह्यकर्त्ता । त्रयं यदा विन्दते ब्रह्म चैतत् \" \"क्षरं प्रधानममृताक्षरं हरः क्षरात्मानावीशते देव एकः । तस्याभिध्यानाद्योजनात्तत्प्रभावाद्भूयश्चान्ते विश्वमायानिवृत्ति\"रिति । तथा \"छन्दांसि पज्ञाः ऋतवो व्रतानि । भूतं भव्यं यच्च देवा वदन्ति\" \"अस्मान्मायी सृजते विश्वमेतत्तस्मिंश्चान्यो मायया सन्निरुद्धः \"मायां तु प्रकृतिं विद्यान्मायिनन्तु महेश्वरम् । तस्यावयव भूतैस्तु व्याप्तं सर्वमिदं जगत्\" इति तथोत्तरत्राऽपि \"प्रधानक्षेत्रज्ञपतिर्गुणेशः संसारमोक्षस्थितिबन्धहेतुरि\"ति । स्मृतिरपि \"प्रकृतिं पुरुषं चैव विध्द्यानादि उभावपि ।\nविकारांश्च गुणांश्चैव विद्धि प्रकृतिसम्भवान् । कार्य्यकारणकर्त्तृत्वे हेतुः प्रकृतिरुच्यते । पुरुषस्सुखदुःखानाम्भोक्त्तृत्वं हेतुरुच्यते । पुरुषः प्रकृतिस्थोऽपि भुङ्कते प्रकृतिजान्गुणान् । कारणं गुणसङ्गोऽस्य सदसद्योनिजन्मसु । सत्त्वं रजस्तम इति गुणाः प्रकृतिसम्भवाः । निबध्नन्ति महाबाहो । देहे देहिनमव्ययम् । तथा \"सर्वभूतानि कौन्तेय प्रकृतिं यान्ति मामिकाम् । कल्पक्षये पुनस्तानि कल्पादौ विसृजाम्यहम् । प्रकृतिं स्वामवष्टभ्य विसृजामि पुनः पुनः । भूतग्राममिमं कृत्स्नमवशं प्रकृतेर्वशात् । मयाऽध्यक्षेण प्रकृतिस्सूयते सचराचरम् । हेतुनाऽनेन कौन्तेय ! जगद्धिपरिवर्त्तने \" इति । तस्मादब्रह्मामात्वकत्वेन कापिलतन्त्रसिद्धाः प्रकृत्यादयो निरस्यन्ते, श्वेताश्वतरोपनिषदि श्रूयते \"अजामेकां लोहितशुल्ककृष्णां बह्वीः प्रजाः सृजमानां सरूपाः । अजो ह्येको जुषमाणोऽनुशेते जहात्येनाभ्भुक्त्तभोगामजोऽन्यः\" इति, तत्र सन्देहः किमास्मिन्मन्त्रे केवलातन्त्रसिद्धा प्रकृतिरभिधीयते? उत ब्रह्मात्मिका ? इति । किं युक्त्तं ? केवलेति, कुतः अजामेकामित्यस्याः प्रकृतेरकार्य्यतवश्रवणात् \"बह्वीः प्रजाः सृजमानं सरूपाः\" इति स्वातन्त्र्ेण सरूपाणां बह्वीनां प्रजानां स्त्रष्ट्टत्वश्रवणाच्चेति - एवम्प्रप्तेऽभिधीयते - छमसवदविशेषात् । न जायत इत्यजेत्यजात्वमात्रप्रतिपादनात् तन्त्रसिद्धाब्रह्मात्मकाजाग्रहणे विशेषाप्रतीतेः चमसवत् यथा \"अर्वाग्बिलश्चमस ऊद्र्ध्वबुध्न \" इत्यस्मिन्मन्त्रे चमसस्य भक्षणसाधनत्वमात्रं चमसशब्देन प्रतीयत इति न तावन्मात्रेण चमसविशेषप्रतीतिः यौगिकशब्दानामर्थप्रकरणादिभिर्विनाऽर्थविशेषनिश्चयायोगात् ; तत्र \"यथेदन्तच्छिर एष ह्यर्वाग्बिलश्रमस ऊद्र्ध्वबुध्न \" इत्यादिना वाक्यशेषेण शिरसश्चमसत्वनिश्चयः, तथा अत्राऽप्यर्थप्रकरणादिभिरेवाजा निर्णेतव्वा; न चाऽत्र तन्त्रसिद्धाजाग्रहणहेतवोऽर्थप्रकरणादयो दृश्यन्ते, नचास्याः स्वातन्त्रेण स्रष्टृत्वं प्रतीयते, \"बह्वीः प्रजाः सृजमानाम्\" इति स्रष्टत्वमात्रप्रतीतिः, अतोऽनेन मन्त्रेण नाब्रह्मात्मिकाजाऽभिधीयते ।। 8 ।। \nब्रह्मात्मकाजाग्रहण एव विशेषतो हेतुरस्तीत्याह - तुशब्दोऽवधारणार्थः, ज्योतिरुपक्रमैवैषाऽजा, ज्योतिर्ब्रह्म \"तन्देवाज्योदिषांज्योतिः\" \"अथ यदतः परा दिवो ज्योतिर्दीप्यते\" इत्यादिश्रुतिप्रसिद्धेः । ज्योतिरुपक्रमा ब्रह्मकारणिकेत्यर्थः, तथाऽह्यधीयत एकेहीति हेतौ, यस्मादस्या अजाया ब्रह्मकारणकत्वमेकेशाखिनस्तैत्तिरीया अधीयते - \" अणोरणीयान्महतो महीयानात्मा गुहायां निहितोऽस्य जन्तोः\" इति हृदयगुहायामुपास्यत्वेन सन्निहितं बह्माभिधाय \"सप्त प्राणाः प्रभवन्ति तस्मात्\" इत्यादिना सर्वेषां लोकानां ब्रह्मादीनाञ्च तत उत्पत्तिमभिधाय सर्वकारणीभूताऽजा तत उत्पन्नाभिधीयते\" \"अजामेकां लोहितशुक्लकृष्णां बह्वीं प्रजां जनयन्तीं सरूपाम् । अजो ह्येको जुषमाणोऽनुशेते जहात्येनाम्भुक्त्तभोगामज्योऽन्य\" इति । सर्वस्य तद्य्वतिरिक्त्तस्य वस्तुजातस्य तत उत्पत्त्या तदात्मकत्वोपदेशे प्रक्रियमाणेऽभिधीयमानत्वात्प्राणसमुद्रपर्वतादिवदेषाऽप्यजा बह्वीनां सरूपणां प्रजानां स्रष्ट्री कर्मवश्येनाऽऽत्मना भुज्यमानाऽन्येन विदुषाऽऽत्मना त्यज्यमाना च ब्रह्मण उत्पन्ना ब्रह्मात्मिकाऽवगन्तव्येत्यर्थः । अतो वाक्यशेषाच्चमसविशेषवच्छाखान्तरीयादेतत्सरूपात्प्रत्यभिज्ञायमानार्थाद्वाक्यान्नियमिताऽजा ब्रह्मात्मिकेति निश्चीयते । इहाऽपि प्रकरणोपक्रमे \"किं कारणं ब्रह्मे\"त्यारम्भ \"ते ध्यानयोगानुगता अपश्यन्देवात्मशक्त्तिं स्वगुणैर्निगूढाम् \" इति परब्रह्मशक्त्तिरूपाया अजाया अवगतेः, उयरिष्टाच्च \"अस्मान्मायी सृजते विश्वमेतत्तस्मिंश्चान्यो माययो सन्निरुद्धः\" \"मायान्तु प्रकृतिं विद्यान्मायिनन्तु महेश्वरम्\" \"यो योनिर्योनिमधितिष्ठत्येक\" इति च तस्या एव प्रतीतेर्नास्मिन्मन्त्रे तन्त्रसिद्धस्वतन्त्रप्रकृतिप्रतिपत्तिगन्धः ।। कथं तर्हि ज्योतिरुपक्रमाया लोहितशुक्लकृष्णरूपाया अस्याः प्रकृतेरजात्वम् ? आजाया वा कथं ज्योतिरुपक्रमात्वम् ? इत्यत्राह -प्रसक्त्ताशङ्कानिवृत्त्यर्थश्चशब्दः, अस्याः प्रकृतेरजात्वं ज्योतिरुपक्रमात्वञ्च न विरुध्यते । कुतः ? कल्पनोपदेशात्, कल्पनं क्लृप्तिः सृष्टिः, जगत्सृष्टयुपदेशादित्यर्थः । यथा \"सूर्य्याचन्द्रमसौ धाता यथापूर्वमकल्पयत्\" इति कल्पनं सृष्टिः, अत्रापि \"अस्मन्मायी सृजते विश्वमेत\"दिति जगत्सृष्टिरुपदिश्यते । स्वेनावि भक्त्तदस्मात्सूक्ष्मावस्थात्कारणान्मायी सर्वेश्वरः सर्वं जगत्सृजतीत्यर्थः । अनेन कल्पनोपदेशेनास्याः प्रकृतेः कार्यकारणरूपेणावस्थाद्वयान्वयोऽवगम्यते, सा हि प्रलयवेलायां ब्रह्मतापन्ना अविभक्त्तनामरूपा सूक्ष्मरूपेणाऽवतिष्ठते । सृष्टिवेलायां तूद्भूतसत्त्वादिगुणा विभक्त्तनामरूपाव्यक्त्तादिशब्दवाच्या तेजोबन्नादिरूपेण च परिणता लोहितशुक्लकृष्णाकारा चावतिष्ठते । अतः कारणावस्थाऽजा, कार्य्यावस्था च ज्योतिरुपक्रमेति न विरोधः । मध्वादिवत् यथेश्वरेणादित्यस्य कारणावस्थायामेकस्यैवावस्थितस्य कार्य्यावस्थायाम् ऋग्यजुस्सामाथव र्प्रतिपाद्यकर्म निष्पाद्यरसाश्रयतया वस्वादिदेवताभोग्यत्वाय मधुत्वकल्पनमुदयास्तमयकल्पनञच्च न विरुध्यते । तदुक्त्तं मधुविद्यायाम् \"असौ वा आदित्यो देवमधु \" इत्यारभ्य अथ \"तत ऊर्ध्व उदेत्य नैवोदेता नास्तमेत्येकल एव मध्ये स्थाते \" त्यन्तेन एकलः एकस्वभावः, अतोऽनेन मान्त्रेण ब्रह्मात्मिकाऽजैवाऽभिधीयते, न कापिलतन्त्रसिद्धेति सिद्धम् । अन्ये त्वस्मिन्मन्त्रे तेजोबन्नलक्षणाऽजैकाभिधीयत इति ब्रुवते, ते प्रष्टव्याः – किं तेजोबन्नान्येव तेजोबन्नात्मिकाजैका ? उत तेजोबन्नरूपं ब्रह्मैव ? किं वा- तेजोबन्नाकारणभूता काचिदिति । प्रथमे कल्पे तेजोबन्नानामनेकत्वादजामेकामिति विरुध्यते, न च वाच्यन्तेजोबन्नानामनेकत्वेऽपि त्रिवृत्करणेनैकतापत्तिरिति । त्रिवृत्करणेऽपि बहुतानपगमात्, \"इमास्तिस्रो देवताः \" \"तासां त्रिवृतं त्रिवृतमैकैकाङ्करवाणी\"ति प्रत्येकं त्रिवृत्करणोपदेशात् । द्वितीयः कल्पो विकल्प्यः । किन्तेजोबन्नरूपेण विकृतं ब्रह्मैवाजैका ? किं वा स्वरूपेणावस्थितमविकृतमिति । प्रथमः कल्पो बहुत्वानपायादेव निरस्तः । द्वितीयेऽपि लोहितशुक्लकृष्णामिति विरुध्यते । स्वरूपेणावस्थितं ब्रह्म तेजोबन्नलक्षणमिति वक्त्तुमपि न शक्यते, तृतीये कल्पेऽप्यजाशब्देन तेजोबन्नानि निर्दिश्य तैस्तत्कारणावस्थोपस्थापनीयेत्यास्थेयम् । ततो वरमजाशब्देन । तेजोबन्नकारणावस्थायाः श्रुतिप्रसिद्धाया एवाभिधानम् ,यत्पुनरस्याः प्रकृतेरजाशब्देन छागत्वपरिकल्पनमुपदिश्यत इति तदप्यसङ्गतम् , निष्प्रयो जनत्वात् यथा \"आत्मानं रथिनं विद्धी\"त्यादिषु ब्रह्मप्राप्त्युपायताख्यापनाय शरीरादिषु रथादिरूपणं क्रियते, यथा चादित्ये वस्वादीनाभ्भोग्यत्वख्यापनाय मधुत्वकल्पनं क्रियते, तद्गदस्याम्प्रकृतौ च्छागत्वपरिकल्पनं क्वोपयुज्यते, न केवलमुपयोगाभाव एव विरोधश्च । कृत्स्नजगत्कारणभूतायास्स्वस्मिन्ननादिकालसम्बद्धानां सर्वेषामेव चेतनानां निखिलसुखदुःखोपभोगापवर्गसाधनभूतायाः अचेतनायाः अत्यल्पप्रजासग्रकरागन्तुकसङ्गमचेतनविशेषैकरूपत्यल्प प्रयोजनसाधनस्वपरित्यागाहेतु भूतस्वसम्बन्धिपरित्यागसमथर्चेतनविशेषरूपच्छागस्वभावख्यापनाय तद्रूपत्वकल्पनं विरुद्धमेव । \"अजामेकाम् \" \"अजो ह्येकः \" \"अजोऽन्य \" इत्यत्राजाशब्दस्य विरूपार्थकल्पनञ्च न शोभनम् । सर्वत्र च्छागत्वं परिकल्प्यत इति चेत् \"जहात्येनाम्भुक्त्तभोगामजोऽन्य \" इति विदुष आत्यन्तिकप्रकृतिपरित्यागर्ङ्कुवतोऽनेन वाऽन्येन वापुनरपि सम्बन्धयोगयच्छागत्वपरिकल्पनमत्यन्तविरुद्धम् ।। चमसाधिकरणं समाप्तम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.4.2 चमसाधिकरणम्\nश्वेताश्वतरे \"अजामेकां लोहितशुक्लकृष्णां बह्वीः प्रजाः सृजमानां सरूपाः। अजो ह्येको जुषमाणोऽनुशेते जहात्येनां भुक्तभोगामजोऽन्यः\" इत्यत्र किमजाशब्देन तन्त्रसिद्धा प्रकृतिरभिधीयते, उत ब्रह्मात्मिका इति संशयः। तन्त्रसिद्धेति पूर्वः पक्षः, \"अजामेकाम्\" इत्यस्या अकार्यत्वप्रतीतेः, बह्वीनां प्रजानां स्वातन्त्र्येण कारणत्वश्रवणाच्च। राद्धान्तस्तु - न तन्त्रसिद्धायाः प्रकृतेरत्र ग्रहणम्, जननविरहश्रवणमात्रेण तन्त्रसिद्धायाः प्रकृतेः प्रतीतिनियमाभावात्। न हि यौगिकानां शब्दानामर्थप्रकरणादिभिर्विशेष्यव्यवस्थापकैर्विना विशेषे वृत्तिनियमसंभवः; न चास्याः स्वातन्त्र्येण सृष्टिहेतुत्वमिह प्रतीतम्; अपितु सृष्टिहेतुत्वमात्रम्। तत् ब्रह्मात्मिकायाश्च न विरुद्धम्। अत्र तु ब्रह्मात्मिकाया एव शाखान्तरसिद्धायाः एतत्सरूपमन्त्रोदितायाः प्रत्यभिज्ञानात् सैवेति निश्चीयते॥ सूत्रार्थस्तु - नायमजाशब्दस्तन्त्रसिद्धप्रधानविषयः; कुतः? चमसवदविशेषात्। यथा \"अर्वाग्बिलश्चमसः\" इति मन्त्रे चमनसाधनत्वयोगेन प्रवृत्तस्य चमसशब्दस्य शिरसि प्रवृत्तौ, \"यथेदं तच्छिरः; एष ह्यर्वाग्बिलश्चमसः\" इति वाक्यशेषे विशेषो दृश्यते, तथा \"अजामेकाम्\" इत्यजाशब्दस्य तन्त्रसिद्धप्रधाने वृत्तौ विशेषाभावान्न तद्ग्रहणं न्याय्यम्॥\nअस्ति तु ब्रह्मात्मिकाया एव ग्रहणे विशेष इत्याह - ज्योतिरुपक्रमा तु तथाह्यधीयत एके। (1-4-9) ज्योतिः - ब्रह्म, यस्याः उपक्रमः - कारणम्, सा ज्योतिरुपक्रमा। तुशब्दोऽवधारणे। ब्रह्मकारणिकैवैषाऽजा; तथा ह्यधीयत एके। यथारूपोऽयमजायाः प्रतिपादको मन्त्रः; तथारूपमेव मन्त्रं ब्रह्मात्मिकायाः तस्याः प्रतिपादकमधीयत एके शाखिनः। \"अणोरणीयान् महतो महीयान्\" इत्यादिना ब्रह्म प्रतिपाद्य, \"सप्त प्राणाः प्रभवन्ति तस्मात् सप्तार्चिषः समिधः सप्त जिह्वाः। सप्त इमे लोका येषु चरन्ति प्राणा गुहाशयान्निहिताः सप्तसप्त। अतः समुद्रा गिरयश्च सर्वे\" इत्यादिना ब्रह्मण उत्पन्नत्वेन ब्रह्मात्मकतया सर्वानुसन्धानविधानसमये \"अजामेकां लोहितशुक्लकृष्णां बह्वीं प्रजां जनयन्तीं सरूपाम्\" इति प्रतिपाद्यमाना ब्रह्मात्मिकैवेति तत्प्रत्यभिज्ञानादिहाप्यजा ब्रह्मात्मिकैवेति निश्चीयते॥\nअजात्वं ज्योतिरुपक्रमात्वं च कथमुपपद्यते इत्यत आह - कल्पनोपदेशाच्च मध्वादिवदविरोधः। (1-4-10) कल्पना - सृष्टिः, \"सूर्याचन्द्रमसौ धाता यथापूर्वमकल्पयत्\" इत्यादिदर्शनात्। \"अस्मान्मायी सृजते विश्वमेतत्\" इति हि सृष्टिरिहोपदिश्यते। प्रलयवेलायामेषा प्रकृतिः परमपुरुषाश्रया कारणावस्थातिसूक्ष्मावयवा शक्तिरूपेणावतिष्ठते; तदवस्थाभिप्रायेणास्या अजात्वम्। सृष्टिवेलायां पुनस्तच्छरीरात् ब्रह्मणः स्थूलावस्था जायते; तदवस्था ज्योतिरुपक्रमेति न कश्चिद्विरोधः। मध्वादिवत् - यथा आदित्यस्यैकस्यैव कार्यावस्थायाम् - \"असौ वा आदित्यो देवमधु\" इति वस्वादिभोग्यरसाधारतया मधुत्वम्, तस्यैव \"अथ तत ऊर्ध्व उदेत्य नैवोदेता नास्तमेतैकल एव मध्ये स्थाता\" इत्यादिना नामरूपप्रहाणेन कारणावस्थायां सूक्ष्मस्यैकस्यैवावस्थानं न विरुध्यते; तद्वत्॥ इति चमसाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.4.2 चमसाधिकरणम्\n\"अजामेकां लोहितशुक्लकृष्णां बह्वीःप्रजाःसृजमानाम् \" इत्यत्र न तन्त्रसिद्धा प्रकृतिः कारणत्वेनोक्ता । जन्माभावयोगमात्रेण न तस्या एव प्रतीतिः \"अर्वाग्बिलश्चमसः\" इतिवत् प्रकरणे विशेषकाभावात्। यथा \"इृदं तच्छिरः\" इिति हि चमसो विशेष्यते। यौगिकशब्दाद्विशेष प्रतीतिर्हि विशेषकापेक्षा।।\nज्योदिर्ब्रह्म। ज्योदिरूप्रक्रमा ब्रह्मकारषिकोयमजा। तधाहि ब्रह्मकारणिकाया एव प्रतिपादकमेत्सरुपं मन्त्रं च तैत्तिरीया अधीयते। \"अणोरणीयान्महतो महीयान् \" इत्यारभ्य \"अतः समुद्रा गिरयश्य \" इत्यादिना सर्वस्य ब्रह्मण उत्पत्या तदातमकत्वप्रतिपादनसमयो \"अजामेकाम् \" इति पठन्ति। अतस्तत्प्रत्यभिज्ञानादियं ब्रह्मकारणिकेति निश्चीयते।।\nकल्पना सृष्टिः। यथा \"सूर्याचन्द्रमसौ धाता यथापूर्वमकल्पयत् \" इति । \"अस्मान्मायी सृजते विश्वमेत्त् \" इत्यादिना सृष्ट्युपदेशादजात्वब्रह्म कार्यत्वयोरविरोधः। अविरोधश्च प्रल यकाले नामरूपे विहायाचिद्वम्त्वपि सूक्ष्मरूपेण ब्रह्मशरीरतया तिष्टतीत्यजीत्वम्। सृष्टिकाले नामरूपे भजमाना प्रकृतिर्ब्रह्मकारणिका। यथा आदित्यस्य सृष्टकाले वस्वादिभोग्यरसाधारतया मधुत्वं च । तस्यैव प्रलयकाले मध्वादिव्यपदेशानर्हशानर्हसूक्ष्मरूपेणावस्थानमकार्यत्वं च मधुविद्यायां प्रतीयते \"असौ वा आदित्यो देवमधु \" \"नैवोदेता नास्तमेता, एकल एव मध्ये स्थाता \" इति । तद्वत्।।"
                            }
                        ]
                    },
                    {
                        "verse_number": 30,
                        "original_text": "Adhikarana 1.4.3 सन्ख्योपसन्ग्रहाधिकरणम्\nन संख्योपसङ्ग्रहादपि नानाभावादतिरेकाच्च ॥1.4.11॥\nप्राणादयो वाक्यशेषात् ॥1.4.12॥\nज्योतिषैकेषामसत्यन्ने ॥1.4.13॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.4.3 सन्ख्योपसन्ग्रहाधिकरणम्\nवाजसनेयिनस्समामनन्ति \"यस्मिन् पञ्च पञ्चजना आकाशश्च प्रतिष्ठितः । तमेवन्मन्य आत्मानं विद्वान् ब्रह्मामृतोऽमृतम् \" इति । किमयं मन्त्रः कापिलतन्त्रसिद्धतत्त्वप्रतिपादनपरः ? उत नेति सन्दिह्यते । किं युक्त्तम्? तन्त्रसिद्धतत्त्वप्रतिपादनपर इति । कुतः ? पञ्चशब्दविशेषितात्पञ्चजनशब्दा त्पञ्चविंशतितत्त्वप्रतीतेः । एतदुक्त्तम्भवति पञ्चजना इति समासः समाहारविषयः । पञ्चजनाः- पञ्चानां जनानां समूहाः पञ्चजनाः, पञ्चपूल्य इतिवत् ।पञ्चजना इति लिङ्गव्यत्ययश्छान्दसः । ते च समूहाः कतीत्यपेक्षायां पञ्चजनशब्दविशेषणेन प्रथमेन पञ्चशब्देन समूहाः पञ्चेति प्रतीयन्ते यथा पञ्च पञ्चपूल्य इति । अतः \"पञ्च पञ्चजनाः\" इति पञ्चविंशतिपदार्थावगतौ ते कतम इत्यपेक्षायाम् मोक्षाधिकारान्मुमुक्षुभिर्ज्ञातव्यतया स्मृतिप्रसिद्धाः प्रकृत्यादय एव ज्ञायन्ते । \"मूलप्रकृतिरविकृतिर्महदाद्याः प्रकृतिविकृतयः सप्त । षोडशकश्च विकारो न प्रकृतिर्न विकृतिः पुरुषः\" इति हि कापिलानां प्रसिद्धिः, अतस्तन्त्रसिद्धतत्त्वप्रतिपादनपरः ।इति प्राप्ते प्रचक्ष्महे, नसङ्खयोपसङ्ग्रहादपी\"ति । \"पञ्च पञ्चजना\" इति पञ्चविंशतितत्वसङ्खयोपसङ्ग्रहादपि न तन्त्रसिद्धतत्त्वप्रतीतिः कुतः? नानाभावात् । एषां पञ्चसङ्खयविशेषितानां पञ्चजनानां तन्त्रसिद्धेभ्यस्तत्त्वेभ्यः पृथग्भावात् । \"यस्मिन्पञ्चपञ्चजना आकाशश्च प्रतिष्ठित \" इत्येतेषां यच्छब्दनिर्दिष्टब्रह्माश्रयतया ब्रह्मात्वकत्वं हि प्रतीयते; \" तमेवं मन्य आत्मानं विद्वान्ब्रह्मामृतोऽमृत \"मित्यत्र तमिति परामर्शेन यच्छब्दनिर्दिष्टं ब्रह्मेत्यवगम्यते । अतस्तेभ्यः पृथग्भूताः \"पञ्च पञ्चजना\" इति न तन्त्रसिद्धा एते । अतिरेकाञ्च, तन्त्रसिद्धेभ्यस्तत्त्वेभ्योऽत्र तत्त्वारेकोऽपि भवति यच्छब्दनिर्दिष्ट आत्मा आकाशश्चऽत्रातिरिच्येते । अतः \"तं षड्िवंशकमित्याहुः सप्तविंशमथापर \" इति श्रुतिप्रसिद्धसर्वतत्त्वाश्रयभूतः सर्वेश्वरेश्वरः परमपुरुषोऽत्राभिधीयते । न सङ्खयोपसङ्ग्रहादपीत्यपिशब्दस्य \"पञ्च पञ्चजना\" इत्यत्र पञ्चविंशतितत्वप्रतिपत्तिरेव न सम्भवतीत्यभिप्रायः । कथं पञ्चभिरारब्धसमूहपञ्चकासम्भवात्; नहि तन्त्रसिद्धतत्वेषु पञ्चसु पञ्चस्वनुगतन्तत्ततसङ्खयानिवेशनिमित्तं जात्याद्यस्ति, न च वाच्यं पञ्च कर्मेन्द्रियाणि पञ्च ज्ञानेन्द्रियाणि पञ्च महाभूतानि पञ्च तन्मात्राण्यवशिष्टानि पञ्च इत्यवान्तरसङ्खयानिवेशनिमित्तमस्त्येवेति, आकाशस्य पृथङ्िनर्देशेन पञ्चभिरारब्धमहाभूतसमूहासिद्धेः, अतः पञ्चजा इत्ययं समासो न समाहारविषयः, अयन्तु \"दिक्सङ्खये संज्ञाया\"मिति संज्ञाविशेषविषयः, अन्यथा पञ्चजना इति लिङ्गव्यत्ययश्च । पञ्चजना नाम केचित्सन्ति ते च पञ्चसङ्खयया विशेष्यन्ते - पञ्च पञ्चजना इति, सप्त सप्तर्षय इतिवत् ।। 11 ।।\nन स्यादिति भावः; के पुनस्तु पञ्च पञ्चजना इत्यत्राह - \"प्राणस्य प्राणमुत चक्षुश्रचक्षुः श्रोत्रस्य श्रोत्रमम्नस्यान्नमनसो मनो ये विदुः \" इति वाक्यशेषात् ब्रह्माश्रयाः प्राणादय एव पञ्च पञ्चजना इति विज्ञायन्ते ।।12।। अथ स्यात्काण्वानां माध्यन्दिनानाञ्च \"यस्मिन्पञ्च पञ्चजना\" इत्ययं मन्त्रः समानः, \"प्राणस्य प्राण \" मित्यादिवाक्यशेषे काण्वानामन्नस्य पाठो न विद्यते, तेषां पञ्च पञ्चजनाः प्राणादय इति न शक्यं वक्त्तुमिति, अत्रोत्तरम् - एकेषां काण्वानां पाठे असत्यन्ने ज्योतिषा पञ्चजना इन्द्रियाणीति विज्ञायन्ते; तेषां वाक्यशेषः प्रदर्शनार्थः । एतदुक्त्तम्भवति \"यस्मिन् पञ्च पञ्चजना \" इत्यस्मात् पूर्वस्मिन्मन्त्रे \"तं देवा ज्योतिषां ज्योतिरायुर्होपासतेऽमृतम् \" इति । ज्योतिषां ज्योतिष्ट्वेन ब्रह्मण्यभिधीयमाने ब्रह्माधीनस्वकार्याणि कानिचिज्ज्योतीपि प्रतिपन्नानि; तानि च विषयाणां प्रकाशकानीन्द्रियाणीति \"यस्मिन्पञ्च पञ्चजना \" इत्यनिर्द्धारितविशेषनिर्देशेनावगम्यन्त इति । प्राणस्येति प्राणशब्देन स्पर्शेन्द्रियङ्गृह्दते । वायुसम्बन्धित्वात्स्पशर्ेन्द्रियस्य मुख्यप्राणस्य ज्योतिश्शब्देन प्रदर्शनायोगात् । चक्षुष इति चक्षुरिन्द्रियम् , श्रोत्रस्येति श्रोत्रेन्द्रियम् , अन्नस्येति घ्राणरसनयोः तन्त्रेणोपादानम् अन्नशब्दोदितपृथिवीसम्बन्धित्वात् घ्राणेन्द्रियमनेन गृह्यते । अद्यतेऽनेनेत्यन्नमिति रसनेन्द्रियमपि गृह्यते , मनस इति मनः, घ्राणरसनयोस्तन्त्रेणोपादनमिति पञ्चत्वमप्यविरुद्धम् प्रकाशकानि मनः पर्य्यन्तानीन्द्रियाणि पञ्चजनशब्दनिर्दिष्टानि, तदविरोधाय घ्राणरसनयोस्तनत्रेणोपादानम् । तदेवं \"यस्मिन्पञ्च पञ्चजना आकाशश्च प्रतिष्ठित \" इति पञ्चजनशब्दनिर्दिष्टानीन्द्रियाणि आकाशशब्दप्रदर्शितानि महाभूतानि च ब्रह्मणि प्रतिष्ठितानीति सर्वतत्वानां ब्रह्माश्रयत्वप्रतिपादनान्न तन्त्रसिद्धपञ्चविंशतितत्वप्रसङ्गः । अतः सर्वत्र वेदान्ते सङ्खयोपसङ्ग्रहे तदभावे वा न कापिलतन्त्रसिद्धतत्वप्रतीतिरस्तीति स्थितम् । ।। सङ्ख्योपसङ्ग्रहाधिकरणं समाप्तम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.4.3 सन्ख्योपसन्ग्रहाधिकरणम्\nवाजसनेयके \"यस्मिन्पञ्च पञ्चजना आकाशश्च प्रतिष्ठितः। तमेवंमन्य आत्मानं विद्वान् ब्रह्मामृतोऽमृतम्\" इत्यत्र किं साङ्ख्योक्तानि पञ्चविंशतितत्त्वानि प्रतिपाद्यन्ते, उत नेति संशयः। तान्येवेति पूर्वः पक्षः। \"पञ्च पञ्चजनाः\" इति हि पञ्चसङ्ख्याविशिष्टाः पञ्चजनाः पञ्चविंशतिः संपद्यन्ते। कथम्? पञ्चजना इति समाहारविषयोऽयं समासः; \"पञ्चपूल्यः\" इतिवत्। पञ्चभिर्जनैरारब्धः समूहः पञ्चजनः। पञ्चजनीत्यर्थः। लिङ्गव्यत्ययश्छान्दसः। \"पञ्चजनाः\" इति बहुवचनात् समूहबहुत्वं चावगम्यते। ते च कतीत्यपेक्षायां \"पञ्च पञ्चजनाः\" इति पञ्चशब्दविशेषिताः पञ्चजनसमूहा इति पञ्चविंशतिस्तत्त्वानि भवन्ति। मोक्षाधिकारात् तान्त्रिकाण्येवेति निश्चीयन्ते। एवं निश्चिते सति \"तमेवंमन्य आत्मानं विद्वान् ब्रह्मामृतोऽमृतम्\" इति पञ्चविंशकमात्मानं ब्रह्मभूतं विद्वान् अमृतो भवतीति। राद्धान्तस्तु - \"यस्मिन् पञ्च पञ्चजना आकाशश्च प्रतिष्ठितः\" इति यच्छब्दनिर्दिष्टब्रह्माधारत्वादाधेयानां तत्त्वानां ब्रह्मात्मकत्वमवगम्यते। यच्छब्दनिर्दिष्टं च \"तमेवंमन्य आत्मानम्\", (इति तच्छब्देन परामृश्य, \"ब्रह्मामृतोऽमृतम्\") इति निर्देशात् ब्रह्मेति निश्चीयते। अतो न तान्त्रिकप्रसङ्गः॥ सूत्रार्थस्तु - \"पञ्च पञ्चजना\" इत्यत्र पञ्चविंशतिसङ्ख्योपसङ्ग्रहादपि न तान्त्रिकाणि इमानि तत्त्वानि; यस्मिन्निति यच्छब्दनिर्दिष्टब्रह्माधारतया तान्त्रिकेभ्यो नानाभावात् - एषां तत्त्वानां पृथग्भावादित्यर्थः। अतिरेकाच्च - तान्त्रिकेभ्यस्तत्त्वातिरेकप्रतीतेश्च यस्मिन्निति निर्दिष्टमतिरिक्तम् आकाशश्च। \"न सङ्ख्योपसङ्ग्रहादपि\" इत्यपिशब्देन सङ्ख्योपसङ्ग्रहो न संभवतीत्याह; आकाशस्य पृथङ्निर्देशात्। अतः पञ्चजनाः इति न समाहारविषयः, अपि तु \"दिक्सङ्ख्ये संज्ञायाम्\" इति संज्ञाविषयः; पञ्चजनसंज्ञिताः केचित्, ते च पञ्चैवेति; सप्त सप्तर्षयः इतिवत्॥\nपञ्चजनसंज्ञिताः पञ्च पदार्थाः प्राणादय इति वाक्यशेषादवगम्यते। \"प्राणस्य प्राणमुत चक्षुषश्चक्षुः श्रोत्रस्य श्रोत्रमन्नस्यान्नं मनसो ये मनो विदुः\" इति। ब्रह्मात्मकानीन्द्रियाणि \"पञ्च पञ्चजना\" इति निर्दिष्टानि। जननाच्च जनाः॥\nकाण्वपाठेऽन्नवर्जितानां चतुर्णां निर्देशात् पञ्चजनसंज्ञितानीन्द्रियाणीति कथं ज्ञायत इत्यत्राह - ज्योतिषैकेषामसत्यन्ने। (1-4-13) एकेषां - काण्वानां वाक्यशेषे असत्यन्नशब्दे वाक्योपक्रमगतेन, \"तं देवा ज्योतिषां ज्योतिः\" इति ज्योतिश्शब्देन पञ्चजनाः इन्द्रियाणीति विज्ञायन्ते। कथम्? \"ज्योतिषां ज्योतिः\" इति ब्रह्मणि निर्दिष्टे प्रकाशकानां प्रकाशकं ब्रह्मेति प्रतीयते। के ते प्रकाशकाः? इत्यपेक्षायां, \"पञ्च पञ्चजनाः\" इत्यनिर्ज्ञातविशेषाः पञ्चसंख्यासंख्याताः प्रकाशकानि पञ्चेन्द्रियाणीत्यवगम्यते। अतः \"यस्मिन् पञ्च पञ्चजना आकाशश्च प्रतिष्ठितः\" इतीन्द्रियाणि भूतानि च ब्रह्मणि प्रतिष्ठितानीति न तान्त्रिकतत्त्वगन्धः॥ इति सङ्ख्योपसंग्रहाधिकरणम्।"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.4.3 सन्ख्योपसन्ग्रहाधिकरणम्\n\"यस्मिन् पञ्चजनाः\" इत्यत्र पञ्चविंशतिसंख्योपसंग्रहादपि न तान्त्रिकाण्यतानि, यस्मिन्निति यच्छब्दनिर्दिष्टब्रह्माधारतया तेभ्य पृथग्भावात्। एतेषां तत्वातिरेकाच्च । यच्छब्दनिर्दिष्टमाकाशश्चेति द्वयमतिरिक्तम्। संख्योपसंग्रहादपीत्यपिशब्दान्नात्र पञ्चविंशतिसंख्यासंग्रहः। \"दिक्संख्ये संज्ञायाम् \" इति संज्ञाविषयोऽयं पञ्चजना इति। पञ्चजवना नाम केचित्। ते पञ्चेति पञ्च पञ्चजना इत्युच्यते ;सप्त सप्तर्पय इतिवत् ।।\nपञ्चजनसंज्ञिताः प्राणादयः पञ्चेन्द्रियाणीति \"प्राणस्य प्राणमुत चक्षुषश्चक्षु ः \"इत्यादिवाक्यशेषादवगम्यते । चक्षुःशोत्रसाहचर्यात्प्राणान्नशब्दावपि स्पर्शनादीन्द्रियविषयौ ।।\nएकेषां शाखिनां काण्वानाम्, \"अन्नस्यान्नम् \" इत्यसति, \"तं देवाज्योतिषां ज्योतिः \" इत्युक्रमगतेन ज्योतिःशब्देन पञ्च पञ्चजना इन्द्रियणीति ज्ञायन्ते। ज्योतिषां ज्योतिः प्रकाशकानां प्रकाशकं ब्रह्मेत्युक्तवा,अनन्तरं \"पञ्च पञ्चजना ः \"इत्युक्तेस्ते प्रकाशकानि पञ्चेन्द्रियाणीति गम्यते ।।"
                            }
                        ]
                    },
                    {
                        "verse_number": 31,
                        "original_text": "Adhikarana 1.4.4 कारणत्वाधिकरणम्\nकारणत्वेन चाकाशादिषु यथाव्यपदिष्टोक्तेः ॥1.4.14॥\nसमाकर्षात् ॥1.4.15॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.4.4 कारणत्वाधिकरणम्\nपुनः प्रधानकारणवादी प्रत्यवतिष्ठते न वेदान्तेष्वेकस्मात्सृष्टिराम्नायत इति जगतो ब्रह्मैककारणत्वं न युज्यते । तथाहि \"सदेव सोम्येदमग्र आसी\"दिति सत्पूर्विका सृष्टिराम्नायते । \"असद्वा इदमग्र आसीत् \" इत्यसत्पूर्विका च । अन्यत्र \"असदेवेदमग्र आसीत्तत्सदासीत्तत्समभवत् \" इति च । अतो वेदान्तेषु सृष्टुरव्यसस्थितेर्ज्जगतो ब्रह्मैककारणत्वं न निश्चेतुं शक्यम् ;प्रत्युत प्रधानकारणत्वमेव निश्चेतुं शक्यते \"तद्धेदं तर्ह्यव्याकृतमासीत् \" इत्यव्याकृते प्रधाने जगतः प्रलयमभिधाय \"तन्नामरूपाभ्यां व्याक्रियते \" इत्यव्याकृतादेव जगतः सृष्टिश्चाभिधीयते । अव्याकृतं ह्यव्यक्त्तम् , नामरूपाभ्यां न व्याक्रियते न व्यज्यत इत्यर्थः, अव्यक्त्तं प्रधानमेव । अस्य च स्वरूपनियत्वेन परिणामाश्रयत्वेन च जगत्कारणवादिवाक्यगतौ सदसच्छब्दौ ब्रह्मणीवास्मिन्न विरोत्स्येते । एवमव्याकृतकारणत्वे निश्चिते सति ईक्षणादयः कारणगताः सृष्टयौन्मुख्याभिप्रायेण योजयितव्याः। ब्रह्मात्मशब्दावपि बृहत्त्वव्यापित्वाभ्यां प्रधान एव वर्त्तेते, अतः स्मृतिन्यायप्रसिद्धं प्रधानमेव जगत्कारणं वेदान्तवाक्यैः प्रतिपाद्यते इति प्राप्ते प्रचक्ष्महे- कारणत्वेन चाकादिषु यथाव्यपदिष्टोक्त्तेः । चशब्दस्तु शब्दार्थे; सवर्ज्ञात सर्वेश्वरात्सत्यसङ्कलपान्निरस्तनिखिलदोषगन्धात् परस्माद्ब्रह्मण एव जगदुत्पद्यत इति निश्चेतुं शक्यते । कुतः ? आकाशादिषु कारणत्वेन यथाव्यपदिष्टस्योक्त्तेः - सर्वज्ञत्वादिविशिष्टत्वेन \"जन्माद्यस्य यत \" इत्येवमादिषु प्रतिपादितं ब्रह्म यथाव्यपदिष्टमित्युच्यते, तस्यैकस्यैव आकाशादिषु कारणत्वेनोक्त्तेः । \"तस्माद्वा एतस्मादात्मन आकाशः सम्भूतः \" \"तत्तेजोऽसृचत \" इत्यादिषु सर्वज्ञं ब्रह्मैव कारणत्वेनोच्यते । तथा हि \"सत्यं ज्ञानमनन्तं ब्रह्म \" \"सोऽश्नुते सर्वाकामान्सह ब्रह्मणा विपश्चिता \" इति प्रकृतं विपश्चिदेव ब्रह्म, \"तस्माद्वा एतस्मा \"दिति परामृश्यते । तथा \"तदैक्षत बहु स्याम् \" इतिनिर्दिष्टं सर्वज्ञं बह्मैव \"तत्तेजोऽसृजत \" इति परामृश्यते । एवं सर्वत्र सृष्टिवाक्येषु द्रष्टव्यम् , अतो ब्रह्मैककारणं जगदिति निश्चीयते । ननु \"असद्वा सदमग्र आसीत् \" इत्यसदेव कारणत्वेन व्यपदिश्यते, तत्कथमिव सर्वज्ञस्य सत्यसङ्कल्पस्य ब्रह्मण एव कारणत्वं निश्चीयत इत्यत आह - \"असद्वा इदमग्र आसीत् \" इत्यत्रापि विपश्चितानन्दमयं सत्यसङ्कल्पं ब्रह्मैव समाकृष्यते, कथं \"तस्माद्वा एतस्माद्विज्ञानमयादन्याऽन्तर आत्मानन्दमयः\" सोऽकामयत \"बहु स्यां प्रजायेये\"ति । \"इदं सर्वमसृजत यदिदं \" किञ्च तत्सृष्ट्वा तदेवाप्रनुविशत् तदनुप्रविश्य सच्च त्यच्चाऽभवत् \" इत्यादिना ब्राह्मणेनानन्दमयं ब्रह्म सत्यसङ्कल्पं सर्वस्य स्रष्ट्ट सर्वानुप्रवेशेन सर्वात्मभुतमभिधाय \"तदप्येष श्लोको भवती \"त्युक्त्तस्वार्थस्य सर्वस्य साक्षित्वेनोदाहृतोऽयं श्लोकः, \"असद्वा इदमग्र आसीत् \" इति । तथोत्तरत्र \"भीषास्माद्वातः पवते\" इत्यादिना तदेव ब्रह्म समाकृष्य सर्वस्य प्रशासितृत्वनिरतिशयानन्दत्वादयोऽभिधीयन्ते, अतोऽयम्मन्त्रस्तद्विषय एव । तदानीं नामरूपविभागाभावेन तत्सम्बन्धितयस्तित्वाभावाद्ब्रह्मैवासच्छब्देनोच्यते \"असदेवेदमग्र आसीत् \" इत्यत्राप्य यमेव निर्वाहः । यदुक्त्तं \"तद्धेदं तर्ह्यव्याकृतमासीत् \" इति प्रधानमेव जगत्कारणत्वेनाऽभिधीयत इति;नेत्युच्यते, तत्राप्यव्याकृतशब्देनाव्याकृतशरीरं ब्रह्मैवाभिधीयते, \"स एष इह प्रविष्ट आनखाग्रेभ्यः पश्यंश्चक्षुःश्रृण्वन् श्रोत्रं मन्वानो मन आत्मेत्येवोपासीत \" इत्यत्र \"स एषः \" इति तच्छब्देनाव्याकृतशब्दनिर्दिष्टस्यान्तः प्रविश्य प्रशासितृत्वेनानुकषर्ात् \"तत्सृष्ट्वा तदेवानुप्रविशत् \" \"अनेन जीवेनात्मनाऽनुप्रविश्य नामरूपे व्याकरवाणि \" इति स्रष्टुः सर्वज्ञस्य परस्य ब्रह्मणः कार्यानुप्रवेशनामरूपव्याकरणप्रसिद्धेश्च । \"अन्तःप्रविष्टः शास्ता जनानां सर्वात्मा\" इति नियमनार्थत्वादनुप्रवेशस्य प्रधानस्याचेतनस्यैवंरूपोऽनुप्रवेशो न सम्भवति; अतः अव्याकृतम् अव्याकृतशरीरं ब्रह्म \"तन्नामरूपाभ्यां व्याक्रियत \" इति तदेवाविभक्त्तनामरूपं ब्रह्म सर्वज्ञं सत्यसङ्कल्पं स्वेनैव विभक्त्तनामरूपं स्वयमेव व्याक्रियत इत्युच्यते । एवञ्च सतीक्षणादयो मुख्या एव भवन्ति । ब्रह्मात्मशब्दावपि निरतिशयबृहत्त्वनियमनार्थव्यापित्वाभावेन प्रधाने न कथञ्चिदुपपद्यते , अतो ब्रह्मैककारणं जगदिति स्थितम्। कारणत्वाधिकरणं समाप्तम्"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.4.4 कारणत्वाधिकरणम्\nजगत्कारणवादीनि वेदान्तवाक्यानि किं प्रधानकारणतावादैकान्तानि, उत ब्रह्मकारणतावादैकान्तानीति संशयः। प्रधानकारणतावादैकान्तानीति पूर्वः पक्षः, \"सदेव सोम्येदमग्र आसीत्\" इति क्वचित् सत्पूर्विका सृष्टिराम्नायते; अन्यत्र \"असदेवेदमग्र आसीत्\", \"असद्वा इदमग्र आसीत्\", तथा \"तद्धेदं तर्ह्यव्याकृतमासीत् तन्नामरूपाभ्यां व्याक्रियत\" इति। अव्याकृतं हि प्रधानम्। अतः प्रधानकारणतावादनिश्चयात् तदेकान्तान्येव। राद्धान्तस्तु - \"सत्यं ज्ञानमनन्तं ब्रह्म\" इत्युपक्रम्य \"तस्माद्वा एतस्मादात्मन आकाशस्संभूतः\", \"तदैक्षत बहु स्यां प्रजायेयेति; तत्तेजोऽसृजत\" इत्यादिषु सर्वज्ञस्य परस्य ब्रह्मणः कारणत्वप्रतिपादनात् तस्यैव ब्रह्मणः कारणावस्थायां नामरूपविभागसंबन्धितया सद्भावाभावात् असदव्याकृतादिशब्देन व्यपदेश इति ब्रह्मकारणतावादैकान्तान्येव। सूत्रार्थस्तु - आकाशादिपदचिह्नितेषु \"तस्माद्वा एतस्मादात्मन आकाशस्संभूतः\" इत्यादिषु सर्वज्ञस्य परस्य ब्रह्मणः कारणत्वप्रतिपादनात्, सर्वेषु सृष्टिवाक्येषु यथाव्यपदिष्टस्यैव कारणत्वेनोक्तेः ब्रह्मकारणतावादैकान्तानि। यथाव्यपदिष्टम् - सार्वात्म्यादियुक्ततयाऽस्माभिर्व्यपदिष्टम्॥\nतथा सति \"असद्वा इदमग्र आसीत्\" इति किं ब्रवीतीत्यत आह - समाकर्षात्। (1-4-15) \"सोऽकामयत, बहु स्यां प्रजायेयेति\" इति बहुभवनसङ्कल्पपूर्वकं जगत् सृजतो ब्रह्मणः सर्वज्ञस्य, \"असद्वा इदमग्र आसीत्\" इत्यत्र समाकर्षात् कारणावस्थायां नामरूपसंबन्धित्वाभावेन असदिति ब्रवीति। एवं \"तद्धेदं तर्ह्यव्याकृतमासीत्\" इत्यादिषु, \"स एष इहानुप्रविष्ट आनखाग्रेभ्यः\", \"पश्यन् चक्षुः\" इत्यादिपूर्वापरपर्यालोचनया तत्रतत्र सर्वज्ञस्य समाकर्षो द्रष्टव्यः॥ इति कारणत्वाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.4.4 कारणत्वाधिकरणम्\nआकाशादिषु कार्यवर्गेषु कारणत्वेन सर्वत्र वेदान्तवाक्येषु \"असद्वा इदमग्र आसीत्\" \"तद्धेदं तर्ह्यव्याकृतमासीत् \" इतयादिष्वनिर्ज्ञातविशेषेषु \"आत्मा वा इदमेक एवाग्र आसीत् । स ईक्षत लोकान्नु सृजै \" इति विशेषवाचिवाक्यनिर्दिष्टस्यैवोक्तेर्न तान्त्रिकाव्याकृतादिकारणवादप्रङ्गः।।\n\"सोष़कामयत बहुस्यां प्रजायेय \" इति पूर्वनिर्दिष्टस्यैव सर्वज्ञस्य \"असद्वा इदमग्र आसीत् \" इति निरिदिष्टस्यैव \"स एष इह प्रविष्ट आ नखाग्रेभ्यः \" \"पशायत्यचक्षुः\" इत्यत्र समाकरर्षादेव एवाव्याकृतशब्दनिर्दिष्ट(एवाव्याकृत इति) इति निश्चीयते। असदव्याकृतशब्दौ तदानीं नामरूपविभागाभावादुपपद्येते।।"
                            }
                        ]
                    },
                    {
                        "verse_number": 32,
                        "original_text": "Adhikarana 1.4.5 जगद्वाचित्वाधिकरणम्\nजगद्वाचित्वात् ॥1.4.16॥\nजीवमुख्यप्राणलिङ्गान्नेति चेत्तद्व्याख्यातम् ॥1.4.17॥\nअन्यार्थं तु जैमिनिः प्रश्नव्याख्यानाभ्यामपि चैवमेके ॥1.4.18॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.4.5 जगद्वाचित्वाधिकरणम्\nपुनरपि साङ्खयः प्रत्यवतिष्ठते - यद्यपि वेदान्तवाक्यानि चेतनं जगत्कारणत्वेन प्रतिपादयन्ति, तथापि तन्त्रसिद्धप्रधानपुरुषातिरिक्त्तं वस्तु जगत्कारणं वेद्यतया न तेभ्यः प्रतीयते । तथा हि भोक्त्तारमेव पुरुषं कारणं वेद्यतयाऽधीयते कौषीतकिनोबालाक्यजातशत्रुसंवादे \"ब्रह्म ते ब्रुवाणी \" इत्युपक्रम्य \"यो वै यः कारणभूतः, एतत्कारणभावहेतुभूतं पुण्यापुण्यलक्षणं च कर्म यस्य स वै वेदितव्यः तत्स्वरूपं प्रकृतेर्विविक्त्तं वेदितव्यमिति । तथोत्तरत्र \"तौ ह सुप्तं पुरुषमाजग्मतुः तं यष्टिना चिक्षेप\" इति सुप्तपुरुषागमनयष्टिघातोत्थापनादीनि च भोक्त्तृप्रतिपादन एव लिङ्गानि । तथोपरिष्टादपि भोक्त्तैव प्रतिपाद्यते \"तद्यथा श्रेष्ठी स्वेर्भुङ्कते यथा वा स्वाः श्रेष्ठिनं भुजन्त्येवमेवैष प्रज्ञात्मैतैरात्मभिर्भुङ्कते एवमेवैत आत्मन एनं भुञ्जन्ति \" इति । तथा क्वैष एतद्बालाके पुरुषोऽशयिष्ट क्व वा एतदभूत्कुत एतदागात \" इति पृष्टमर्थमजानते तस्मै स्वयमेवाजातशत्रुरुवाच \"हिता नाम नाड्यस्तासु तदा भवति यदा सुप्तः स्वप्नं न कथञ्चन पश्यत्यथास्मिन्प्राण एवैकधा भवति तदैनं वाक् सर्वैर्नामभिः सहाप्येति मनस्सर्वैर्ध्यानैस्सहाप्येति स यदा प्रतिबुध्यते यथाऽग्नेर्ज्वलतः सर्वा दिशो विस्फुलिङ्गा विप्रतिष्ठेरन्नेवमेवैतस्मादात्मनः प्राणा यथायतनं विप्रतिष्ठन्ते प्राणेभ्यो देवा देवेभ्यो लोकाः\" इति सुषुप्त्याधारतया स्वप्नसुषुप्तिजागरितावस्थासु वर्त्तमानं वागादिकरणाप्ययोद्गमस्थानमेनमेव जीवात्मानम् \"अथास्मिन् प्राण एवैकधा भवति\" इत्युक्त्तवान् । अस्मिन् -जीवात्मनि । प्राणभृत्त्वनिबन्धनोऽयं प्राणशब्दः \"स यदा प्रतिबुध्यते\" इति प्राणशब्दनिर्दिष्टस्य प्रबोधश्रवणात् मुख्यप्रमाणस्येश्वरस्य च सुषुप्तिप्रबोधयोरसम्भवात् । अथवा \"अस्मिन् प्राणे \" इति व्यधिकरणे सप्तम्यौ; अस्मिन्नात्मनि वर्त्तमाने प्राण एवैकधा भवति वागादिकरणग्राम इति प्राणशब्दस्य मुख्यप्राणपरत्वेऽपि जीव एवास्मिन् प्रकरणे प्रतिपाद्यते, स्वतः प्राणस्य जीवोपकरणत्वात्; अतो वक्त्तव्यतयोपक्रान्तं ब्रह्म पुरुष एवेति तद्य्वतिरिक्त्तेश्वरासिद्धिः । कारणगताश्चेक्षणादयश्चेतनधर्म्मा अस्मिन्नेवोपपद्यन्त इत्येतदधिष्ठितं प्रधानमेव जगत्कारणम् ।। \nइति प्राप्ते प्रचक्ष्महे -जगद्वाचित्वात् । अत्र पुण्यापण्यपरवशः क्षुद्रः क्षेत्रज्ञः स्वस्मिन् प्रकृतिधर्माध्यासेन तत्परिणामहेतुभूतः पुरुषो नाभिधीयते, अपि तु निरस्तसमस्ताविद्यादिदोषगन्धोऽनवधिकातिशयासङ्खयेयकल्याणगुणगणनिधिः निखिलजगदेककारणभूतः पुरुषोत्तमोऽभिधीयते । कुतः ? \"यस्य वैतत्कर्म\" इत्यत्रैतच्छब्दान्वितस्य कर्मशब्दस्य परमपुरुषकायर्भूतजगद्वाचित्वात् । एतच्छब्दो ह्यर्थप्रकरणादिभिरसङ्कुचितवृत्तिविशेषेण प्रत्यक्षादि प्रमाणोपस्थापित निखिलचिदचिन्मिश्रजगद्विषयः। न च पुण्यापुण्यलक्षणं कर्मात्र कर्मशब्दाभिधेयं \"ब्रह्म ते ब्रुवाणि \" इत्युपक्रम्य ब्रह्मत्वेन बालाकिना निर्दिष्टा नामादित्यमण्डलाद्यधिकरणानां पुरुषाणामब्रह्मत्वेन \"मृषा वै खलु मा संवादयिष्टाः\" इति तमब्रह्मवादिनमपोद्य तेनाविदितब्रह्मज्ञापनायाजातशत्रुणेदं वाक्यमवतारितं \"यो वै बालाके\" इत्यादि । पुण्यापुण्यलक्षणकर्मसम्बन्धिन आदित्याद्यधिकरणास्तत्सजातीयाश्च पुरुषास्तेनैव विदिता इति तदविदितपुरुषविशेषज्ञापनपरोऽयं कर्मशब्दो न पुण्यापुण्यमात्रवाची, क्रियामात्रवाची वा; अपि तु कृत्स्नस्य जगतः कार्यत्ववाची । एवमेव खल्वविदितोऽर्थ उपदिष्टो भवति । पुरुषस्य कर्मसम्बन्धोपलक्षितस्वाभाविकस्वरूपस्याज्ञातस्य वेदितव्यत्वोपदेशे च लक्षणा, कर्मसम्बन्धमात्रस्यैव वेदितव्यस्वरूपलक्षणत्वाद्यस्य कर्म स वेदितव्य इत्येतावतैव तत्सिद्धेः, \"यस्य वैतत्कर्म\" इत्येतच्छब्दवैयर्थ्यं च । \"य एतेषां कर्ता यस्य वैतत्कर्म\" इति पृथङ्िनर्देशस्य चायमसभप्रायः, ये त्वया ब्रह्मत्वेन निर्द्दिष्टाः पुरुषाः तेषां यः कर्ता ते यत्कार्यभूताः किं विशिष्याभिधीयते कृत्स्नं जगद्यस्य कार्यम्, उत्कृष्टा अपकृष्टाश्चेतना अचेतनाश्च सर्वे पदार्था यत्कार्यत्वे तुल्याः स परमकारणभूतः पुरुषोत्तमो वेदितव्य इति । जगदुत्पत्तेर्जीवकर्मनिबन्धनत्वेऽपि न जीवः स्वभोग्यभोगोपकरणादेस्स्वयमुत्पादकः, अपि तु स्वकर्मानुगुण्येनेश्वरसृष्टं सर्वं भुङ्क्ते; अतो न तस्य पुरुषान्प्रति कर्त्तृत्वमुपपद्यते । अतः सर्ववेदान्तेषु परमकारणतया प्रसिद्धं परं ब्रह्मैवात्र वेदितव्यतयोपदिश्यते ।। 16 ।।\nअथ यदुक्त्तम् - जीवलिङ्गान्मुख्यप्राणसङ्कीर्त्तनाच्च लिङ्गाद्भोक्त्तैवास्मिन् प्रकरणे प्रतिपाद्यते, न परमात्मेति ; तद्य्वाख्यातम्- तस्य निर्वाहः प्रतर्दनविद्यायामभिहितः । एतदुक्त्तं भवति; यत्रोपक्रमोपसंहारपर्यालोचनया ब्रह्मपरं वाक्यमिति निश्चितं तत्रान्यलिङ्गानि तदनुरोधेन वर्णनीयानिति तत्र प्रतिपादितम् । अत्राप्युपक्रमे \"ब्रह्म ते ब्रुवाणि\" इति ब्रह्मोपक्षिप्तम् ; मध्ये च \"यस्य वैतत्कर्म\" इति निर्दिष्टं न पुरुषमात्रम् , अपि तु निखिलजगदेककारणं ब्रह्मैवेत्युक्त्तम् । उपसंहारे च \"सर्वान् पाप्मनोऽपहत्य सर्वेषां च भूतानां श्रैष्ठयं स्वाराज्यमाधिपत्यं पर्येति य एवं वेद\" इति ब्रह्मोपासनैकान्तं सर्वपापापहतिपूर्वकं स्वाराज्यं च फलं श्रुतम्;अतोऽस्य वाक्यस्य ब्रह्मपरत्वनिश्चयेन जीवमुख्यप्राणलिङ्गान्यपि तत्परतया वर्णनीयानीति । प्रातर्द्दने ह्युपासात्रैविद्येन जीवमुख्य प्राणलिङ्गानां ब्रह्मपरत्वमुक्त्तम्; अत्रापि \"अथास्मिन् प्राण एवैकधा भवति\" इति सामानाधिकरण्यसम्भवे वैयधिकरण्यसमाश्रयणायोगात् ब्रह्मण्येव प्राणशब्दप्रयोगनिश्चयेन च प्राणशरीरकब्रह्मोपासनार्थं प्राणसङ्कीर्त्तनं लिङ्गं युज्यते । जीवलिङ्गानां पुनः कथं ब्रह्मपरत्वमित्यत्राह ।। 17 ।।\nतुशब्दो जीवसङ्कीर्त्तनेन वाक्यस्य तत्परत्वसम्भावनाव्यावृत्त्यर्थः । अन्यार्थम् - जीवसङ्कीर्त्तनं जीवातिरिक्त्तब्रह्मस्वरूपप्रतिबोधनार्थमिति जैमिनिराचार्य्यो मन्यते । कुतः ? प्रश्नव्याख्यानाभ्याम् - प्रश्नस्तावत् \" तौ ह सुप्तं पुरुषमाजग्मतुः\" इत्यादिना सुप्तस्य प्रबुद्धप्राणस्यैव प्राणनामभिरामन्त्रणाश्रवणयष्टिघातोत्थापनाभ्यां प्राणातिव्यतिरिक्त्तं जीवं प्रतिबोध्य पुनर्जीवव्यतिरिक्त्तब्रह्मप्रतिबोधनपरो दृश्यते \"क्वैष एताद्बलाके पुरुषोऽशयिष्ट क्व वा एतदभूत् कुत एतदागात्\" इति । व्याख्यानमपि \"यदा सुप्तः स्वप्नं न कथञ्चन पश्यत्यथास्मिन् प्राण एवैकधा भवति एतस्मादात्मनः प्राणाः यथाऽऽयदनं विप्रतिष्ठन्ते प्राणेभ्यो देवा देवेभ्यो लोकाः\" इति जीवादर्थान्तरभूतपरमात्मपरमेव । सुषुप्तस्य हि जीवस्य यत्रोपितस्य जागरितस्वप्नदशासम्बन्धिविचित्रसुखदुःखानुभवकालुष्यविरहेण सम्प्रसन्नस्य स्वस्थतापत्तिः, पुनरप्यस्य यस्माद्भोगाय निष्क्रमणं सोऽयं परमात्मा । तथाहि \"सता सोम्य तदा सम्पन्नो भवति प्राज्ञेनात्मना सम्परिष्वक्त्तो न बाह्मं किञ्चन वेद नान्तरम् \" इति सुषुप्याधार तया प्रसिद्धो जीवादर्थान्तरभूतः प्राज्ञः परमात्मा । अतः प्रश्नप्रतिवचनाभ्यां जीवसङ्कीर्तनं जीवादर्थान्तरभूतपरमात्मप्रतिपादनार्थमिति निश्चीयते । यदुक्त्तं प्रश्नव्याख्याने जीवपरे सुषुप्तिस्थानं च नाड्य एव, करणग्रामश्च प्राणशब्दनिर्दिष्टे जीव एवैकधा भवतीति । तदयुक्त्तम् नाडीनां स्वप्नस्थानत्वात् उक्त्तरीत्या ब्रह्मण एव सुषुप्ति\nस्थानत्वाच्च, प्राणशब्दनिर्दिष्टे ब्रह्मण्येव जीवस्य तदुपकरणभूतवागादिकरणग्रामस्य चैकतापत्तिविभागवचनाच्च । अपि चैवमेके वाजसनेयिनोऽस्मिन्नेव बालाक्यजातशत्रुसंवादे सुषुप्ताद्विज्ञानमयाद्भेदेन तदाश्रयभूतं परमात्मानमामनन्ति \"य एष विज्ञानमयः पुरुषः क्वैष तदाभूत कुत एतदागात् यत्रैष एतत् सुप्तोभूद्य एष विज्ञानमयः पुरुषस्तदैतेषां प्राणानां विज्ञानेन विज्ञानमादाय य एषोऽन्तहहृदय आकाशस्तस्मिच्छेते\" इति । आकाशशब्दश्च परमात्मनि प्रसिद्धः \"दहारोऽस्मिन्नन्तर आकाशः\" इति । अतोऽत्र जीवसङ्कीर्त्तनं तस्मादर्थान्तरभूतस्य प्राज्ञस्य परस्य ब्रह्मणः प्रतिबोधनार्थमित्यवगम्यते । तस्मादस्मिन् वाक्ये पुरुषादर्थान्तरभूतस्य निखिलजगत्कारणस्य परस्यैव ब्रह्मणो वेदितव्यतयाऽभिधानान्न तन्त्रसिद्धस्य पुरुषस्य तदधिष्ठितस्य वा प्रधानस्य कारणत्वं क्वचिदपि वेदान्ते प्रतीयत इति सिद्धम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.4.5 जगद्वाचित्वाधिकरणम्\nकौषीतकिनां \"ब्रह्म ते ब्रवाणि\" इत्युपक्रम्य, \"यो वै बालाक एतेषां पुरुषाणां कर्ता, यस्य वैतत्कर्म, स वै वेदितव्यः\" इत्यत्र वेदितव्यतयोपदिष्टः साङ्ख्यतन्त्रसिद्धः पुरुषः? उत परमात्मेति संशयः। पुरुष एव प्रकृतिवियुक्त इति पूर्वः पक्षः, \"यस्य वैतत्कर्म\" इति पुण्यपापरूपकर्मसम्बन्धितयोपलक्षितत्वात्। राद्धान्तस्तु - \"यस्य वैतत्कर्म\" इति कर्मशब्दस्य क्रियत इति व्युत्पत्त्या जगद्वाचित्वात् कृत्स्नं जगद्यस्य कार्यम्, स परमपुरुष एव वेदितव्यतयोपदिष्टो भवतीति। सूत्रमपि व्याख्यातम्॥\n\"एवमेवैष प्रज्ञात्मैतैरात्मभिर्भुङ्क्ते\" इत्यादि भोक्तृत्वरूपजीवलिङ्गात्, \"अथास्मिन् प्राण एवैकधा भवति\" इति मुख्यप्राणलिङ्गाच्च नायं परमात्मेति चेत् - तस्य परिहारः प्रतर्दनविद्यायामेव व्याख्यातः। पूर्वापरप्रकरणपर्यालोचनया परमात्मपरमिदं वाक्यमिति निश्चिते सति अन्यलिङ्गानि तदनुगुणतया नेतव्यानीत्यर्थः॥\nननु \"तौ ह सुप्तं पुरुषमाजग्मतुः\" इति प्राणनामभिरामन्त्रणाश्रवणयष्टिघातोत्थापनादिना शरीरेन्द्रियप्राणाद्यतिरिक्तजीवात्मसद्भावप्रतिपादनपरमिदं वाक्यमित्यवगम्यत इत्यत उत्तरं पठति - अन्यार्थं तु जैमिनिः प्रश्नव्याख्यानाभ्यामपि चैवमेके। (1-4-18) तुशब्दः शङ्कानिवृत्त्यर्थः। जीवसङ्कीर्तनम् अन्यार्थम् - जीवातिरिक्तब्रह्मसद्भावप्रतिबोधनार्थमिति प्रश्नप्रतिवचनाभ्यामवगम्यते। प्रश्नस्तावत् जीवप्रतिपादनानन्तरं, \"क्वैष एतद्वालाके पुरुषोऽशयिष्ट\" इत्यादिकः सुषुप्तजीवाश्रयविषयतया परमात्मपर इति निश्चितः। प्रतिवचनमपि \"अथास्मिन् प्राण एवैकधा भवति\" इत्यादिकं परमात्मविषयमेव। सुप्तपुरुषाश्रयतया हि प्राणशब्दनिर्दिष्टः परमात्मैव, \"सता सोम्य तदा संपन्नो भवति\" इत्यादिभ्यः। जैमिनिग्रहणमुक्तस्यार्थस्य पूज्यत्वाय। अपि चैवमेके - एके वाजसनेयिनः इदमेव बालाक्यजातशत्रुसंवादगतं प्रश्नप्रतिवचनरूपं वाक्यं परमात्मविषयं स्पष्टमधीयते, \"क्वैष एतत्\" इत्यादि, \"य एषोऽन्तर्हृदय आकाशस्तस्मिञ्च्छेते\" इत्येतदन्तम्॥ इति जगद्वाचित्वाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.4.5 जगद्वाचित्वाधिकरणम्\n\"ब्रह्म ते ब्रुवाणि\" इत्युपक्रम्य \"यो वै बालक, एतेषां पुरुषाणां कर्ता यस्य वैतत्कर्म स वै वैदितव्य ः\" इत्यत्र कर्मशब्दस्यैतच्छब्दसामानाधिकरणयेम क्रियत इति व्युत्पत्या जगद्वाचित्वात् परमेव ब्रह्म वेदितव्यतयोपदिष्टम् ।।\n\"अतैरात्मभिर्भुङ्क्ते\" \"अथास्मिन् प्राण एवैकधा भवति \" इति च (जीवादि) जीवमुख्यप्राणलिङ्गाच्च पर इति चेत्, एतत् प्रतर्दनविद्यायामेव परिहृतम्। पूरिवापरपर्यालोचनया ब्रह्मपरत्वे ब्रपरत्वे निश्चिते,तदनुगुणतया नेयमन्यल्लिङ्गमिति।।\n\"तौ ह सुप्तं पुरुषमाजग्मतुः इत्यादिना देहातिरिक्तजीवसद्भावप्रतिपादनं, तदतिरिक्तपरमात्मसद्भावज्ञापनार्थमिति \"कैष एतद्बालाके पुरुषोऽशयिष्ट\" इति प्रश्नात् , \"अथास्मिन् प्राण एवैकधा भवति \" इति\"सता सोम्ये तदा संपन्नो भवति \" इति वाक्यसमानार्थकात् प्रतिवचनाच्चावगम्यते । एके वाजसनेयिनोऽपि, (प्रश्न) एतत्प्रश्नप्रिवचनसमानार्थं (सरूपं ).वाक्यं स्पष्टमधीयते च -\"कैष तदा \" इत्यादि \"य एपोऽन्तर्हृदय आकाशस्तस्मिच्छेते\" इत्यन्तम् ।।"
                            }
                        ]
                    },
                    {
                        "verse_number": 33,
                        "original_text": "Adhikarana 1.4.6 वाक्यान्वयाधिकरणम्\nवाक्यान्वयात् ॥1.4.19॥\nप्रतिज्ञासिद्धेर्लिङ्गमाश्मरथ्यः ॥1.4.20॥\nउत्क्रमिष्यत एवं भावादित्यौडुलोमिः ॥1.4.21॥\nअवस्थितेरिति काशकृत्स्नः ॥1.4.22॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.4.6 वाक्यान्वयाधिकरणम्\nअत्रापि कापिलतन्त्रसिद्धपुरुषतत्त्वावेदनपरं वाक्यं क्वचिद्दृश्यत इति तदतिरिक्त्त ईश्वरो नाम न कश्चित्सम्भवतीत्याशङ्कय निराकरोति । बृहदारण्यके मैत्रेयीब्राह्मणे श्रूयते \"न वा अरे पत्युः कामाय पतिः प्रियो भवत्यात्मनस्तु कामाय पतिः प्रियो भवति\" इत्यारभ्य \"न वा अरे सर्वस्य कामाय सर्वं प्रियं भवत्यात्मनस्तु कामाय सर्वं प्रियं भवत्यात्मा वा अरे द्रष्टव्यः श्रोतव्यो मंतव्यो निदिध्यासितव्यः मैत्रेय्यात्मनि खल्वरे दृष्टे श्रुते मते विज्ञाते इदं सर्वं विदितम्\" इति । तत्र संशयः- किमस्मिन् वाक्ये द्रष्टव्यतयोपदिश्यमानः तन्त्रसिद्धपुरुष एव ? अथवा सर्वज्ञः सत्यसङ्कल्पः सर्वेश्वर इति । किं युक्त्तम् ? पुरुष इति । कुतः ? आदिमध्यावसानेषु पुरुषस्यैव प्रतीतेः, उपक्रमे तावत्पतिजायापुत्रवित्तपश्वादिप्रियत्वयोज्जीवात्मैव प्रतीयते, मध्येऽपि \"विज्ञानघन एवैतेभ्यो भूतेभ्यस्समुत्थाय तान्येवानुविनश्यति न प्रेत्य संज्ञाऽस्ति\" इत्युत्पत्तिविनाशयोगात्स एवावगम्यते । तथान्ते च \"विज्ञातारमरे केन विजानीयात्\" इति स एव ज्ञाता क्षेत्रज्ञ एव प्रतीयते, ने श्वरः, अतस्तन्त्रसिद्धपुरुषप्रतिपादनपरमिदं वाक्यमिति निश्चीयते । ननु \"अमृतत्वस्य तु नाशाऽस्ति वित्तेन\" इत्युपक्रमात् अमृतत्वप्राप्त्युपायोपदेशपरमिदं वाक्यमित्यवगम्यते, तत्कथं पुरुषप्रतिपादनपरत्वमस्य वाक्यस्य । तदुच्यते, अत एव ह्यत्र पुरुषप्रतिपादनम् , तन्त्रे ह्यचिद्धर्माध्यासवियुक्त्तपुरुषस्वरुपयाथात्म्यविज्ञानमेवामृतत्वहेतुत्वेनोच्यते, अतो जीवात्मनः प्रकृतिवियुक्त्तं स्वरूपमिहामृतत्वाय \"आत्मा वा अरे द्रष्टव्यः\" इत्यादि नोपदिश्यते । सर्वेषामात्मनां प्रकृतिवियुक्त्तं स्वरूपमेकरूपमिति प्रकृतिवियुक्त्तस्वात्मयाथात्म्यविज्ञानेन सर्व एवात्मानो विदिता भवन्तीत्यात्मविज्ञानेन सर्वविज्ञानमुपपन्नम् । देवादिस्थावरान्तेषु सर्वेषु भूतेष्वात्मस्वरूपस्य ज्ञानैकप्रकारत्वात् \"इदं सर्वं यदयमात्मा\" इत्यैकात्म्योपदेशः, देवाद्याकाराणामात्माकारत्वात् \"सर्वं तं परदात्\" इत्यादिनाऽन्यत्वनिषेधश्च । \"यत्र हि द्वैतमिव भवति\" इति च नानात्वनिषेधेनैकस्वरूपे ह्यात्मनि देवादिप्रकृतिपरिणामभेदेन नानात्वं मिथ्येत्युच्यते । \"तस्य ह वा एतस्य महतो भूतस्य निश्वसितरमेतद्यदृग्वेदः\" इत्याद्यपि प्रकृतेरधिष्ठातृत्वेन पुरुषनिमित्तत्वाज्जगदुत्पत्तेरुपपद्यते । एवमस्मिन् वाक्ये पुरुषपरे निश्चिते सति तदैकार्थ्यात् सर्वे वेदान्तास्तन्त्रसिद्धं पुरुषमेवाभिदधतीति तदधिष्ठिता प्रकृतिरेव जगदुपादानम् , नेश्वरः- इति ।\nएवं प्राप्ते प्रचक्ष्महे - वाक्यान्वयादिति । सर्वेश्वर एवास्मिन्वाक्ये प्रतीयते । कुतः ? एवमेव हि वाक्याक्यवानामन्योन्यान्वयः समञ्जसो भवति । \"अमृतत्वस्य तु नाशाऽस्ति वित्तेन\" इति याज्ञवल्क्येनाभिहिते \"येनाऽहं नामृता स्यां किमहं तेन कुर्य्यां यदेव भगवान् वेद तदेव मे ब्रूहि\" इत्यमृतत्वानुपायतया वित्ताद्यनादराणामृतत्वप्राप्त्युपायमेव प्रार्थयमानायै मैत्रैय्यै तदुपायतया द्रष्टव्यतयोपदिष्टोऽयमात्मा परमात्मैव, \"तमेवं विदित्वाऽतिमृत्युमेति\" तमेवं विद्वानमृत इह भवति नान्यः पन्थाः\" इत्यादिभिरमृतत्वस्य परमपुरुषवेदनैकोपायतया प्रतिपादनात् । परमपुरुषविभूतिभूतस्य प्राप्तुरात्मनः स्वरूपयाथात्म्यविज्ञानमपवर्गसाधनपरमपुरुषवेदनोपयोगितयाऽवगन्तव्यम् , न स्वत एवोपायत्वेन; अतोऽत्र परमात्मैवामृतत्वोपायतया द्रष्टव्यः\" इत्यादिनोपदिश्यते । तथा \"तस्य ह वा एतस्य महतो भूतस्य निश्वसितमेतद्यदृग्वेदः\" इत्यादिना कृत्स्नस्य जगतः कारणत्वमुच्यमानं परमपुरुषादन्यस्य कर्मपरवशस्य मुक्त्तस्य निर्व्यापारस्य च पुरुषमात्रस्य न सम्भवति । तथा \"आत्मनो वा अरे दर्शनेन \" इत्यादिना एकविज्ञानेन सर्वविज्ञानमभिधीयमानं सर्वात्मभूते परमात्मन्येवावकल्पते । यत्त्वेतदेकरूपत्वादात्मनामेकात्मविज्ञानेन सर्वात्मविज्ञानमुच्यत इति, तदयुक्त्तम् ; अचेतनप्रपञ्चज्ञानाभावेन सर्वविज्ञानाभावात् । प्रतिज्ञोपपादनाय च \"इदं ब्रह्मेदं क्षत्रम् \" इत्युपक्रम्य\" इदं सर्वं यदयमात्मा\" इति प्रत्यक्षादिसिद्धं चिदचिन्मिश्रं प्रपञ्चमिदमिति निर्द्दिश्यैतदयमात्मेत्यैकात्म्योपदेशश्च परमात्मन एवोपपद्यते न हीदंशब्दवाच्यं चिदचिन्मिश्रं जगत्पुरुषेणाचित्संसृष्टेन तद्वियुक्त्तेन स्वरूपेण वाऽवस्थितेन चैक्ममुपगच्छति; अत एव \"सर्वं तं परादाद्योऽन्यत्रात्मनः सर्वं वेद\" इति व्यतिरिक्त्तत्वेन सवर्वेदननिन्दाञ्च; तथा प्रथमे च मैत्रेयीब्राह्मणे \"महद्भूतमनन्तमपारम् \" इति श्रुता महत्त्वादयो गुणाः परमात्मन एव सम्भवन्ति; अतस्य एवात्र प्रतिपाद्यते । यत्तूक्त्तं पतिजायापुत्रवित्तपश्वादिप्रियान्वयिनो जीवात्मन उपक्रमे त्वन्वेष्टव्यतया प्रतिपादनात्तद्विषयमेवेदं वाक्यमिति; तदयुक्त्तम् , आत्मनस्तु कामाय\" इत्यात्मशब्देन जीवात्मसंशब्देन तस्य \"आत्मा वा अरे द्रष्टव्यः\" इत्यनेनानन्वयप्रसङ्गात् । \"आत्मा वा अरे द्रष्टव्यः\" इत्यात्मनो द्रष्टव्यत्वोपयोगितया \"आत्मनस्तु कामाय \" इत्युपदिष्टमिति प्रतीयते । आत्मनस्तु कामाय - आत्मनः कामसंपत्तये; काम्यन्त इति कामाः, आत्मन इष्टसम्पत्तय इति यावत् । न च जीवात्मन इष्टसम्पत्तये पत्यादयः प्रिया भवन्तीत्युक्त्ते सति तस्य जीवस्य स्वरूपमन्वेष्टव्यं भवति । प्रियमेव ह्यन्वेष्टव्यम् , न तु प्रियं प्रति शेषिणः प्रियवियुक्त्तं स्वरूपम्; यस्मादात्मन इष्टसम्पत्तये पत्यादयः प्रिया भवन्ति तस्मात्पत्यादिप्रियं परित्यज्य तद्वियुक्त्तमात्मस्वरूपमन्वेष्टव्यमित्यसङ्गतं भवति । प्रत्युत न पत्यादिशेषतया पत्यादीनां प्रियत्वम् , अपि त्वात्मनः शेषतया पत्यादीनां प्रियत्वमित्युक्त्ते स्वशेषतया त एवोपादेयाः स्युः । \"आत्मनस्तु कामाय सर्वं प्रियं भवति\" इत्यस्य परेणानन्वये वाक्यभेदः प्रसज्यते, अभ्युपगम्यमानेऽपि वाक्यभेदे पूर्ववाक्यस्य न किञ्चित्प्रयोजनं दृश्यते; अतः पत्यादि सर्वं प्रियं परित्यज्यात्मन एवान्वेष्टव्यत्वं यथा प्रतीयते तथा वाक्यार्थो वर्णनीयः, सोऽयमुच्यते \"अमृतत्वस्य तु नाशाऽस्ति वित्तेन\" इति वित्तादीनां नित्यनिर्दोषनिरतिशयानन्दरूपामृतत्वप्राप्त्यनुपायतामुक्तवा वित्तपुत्रपतिजायादीनां सातिशयदुःखमिश्रकादाचित्कप्रियत्वमनुभूयमानं न पत्यादिस्रूपप्रयुक्त्तम् , अपि तु निरतिशयानन्दस्वभावपरमात्मप्रयुक्त्तम् ; अतो य एव स्वयं निरतिशयानन्दस्सन्नन्येषामपि प्रियत्वलेशास्पदत्वमापादयति स परमात्मैव द्रष्टव्य इत्युपदिश्यते । तदयमर्थः, न वा अरे पत्युः कामाय पतिः प्रियो भवति - न हि पतिजायापुत्रवित्तादयो मत्प्रयोजनायाहमस्य प्रियः स्यामिति स्वसङ्कल्पात्पि्रया भवन्ति, अपि त्वात्मनः कामाय, परमात्मनः स्वाराघकपि्रयप्रतिलम्भनरूपेष्टनिर्वृत्तय इत्यर्थः। परमात्मा हि कर्मभिराराधितस्तत्तत्त्कर्मानुगुणं प्रतिनियतदेशकालस्वरूपपरिमाणमाराधकानां तत्तद्वस्तुगतं प्रियत्वमापादयति \"एष ह्येवानन्दयाति\" इति श्रुतेः । न तु त्मन एवाभिधानात् \"आत्मनस्तु कामाय\" \"आत्मा वा अरे द्रष्टव्यः\" इति पूर्वोक्त्तप्रक्रिययोभयत्रात्मशब्दावेकविषयौ।।मतान्तरेणापि जीवशब्देन परमात्माभिधानोपपादनायाह - एकविज्ञानेन सर्वविज्ञानप्रतिज्ञासिद्धेिीदं लिङ्गम् , यज्जीवात्मवाचिशब्दैः परमात्मनोऽभिधानमित्याश्मरथ्य आचार्य्यो मन्यते स्म । यद्ययं जीवः परमात्मकार्य्यतया परमात्मैव न भवेत्तदा तद्य्वतिरिक्त्ततया परमात्मविज्ञानादेतद्विज्ञानं न सेत्स्यति । \"आत्मा वा इदमेक एवाग्र आसीत्\" इति प्राक्सृष्टेरेकत्वावधारणात् , \"यथा सुदीप्तात्पावकाद्विस्फुलिङ्गास्सहस्रशः प्रभन्ते सरूपाः। तथाऽक्षराद्विविधाः सोम्य भावाः प्रजायन्ते तत्र चैवापियन्ति\" इत्यादिभिर्ब्रह्मणो जीवानामुत्मत्तिश्रवणात्तस्मिन्नेव लयश्रवणाच्च जीवानां ब्रह्मकार्य्यत्वेन ब्रह्मणैक्यमवगम्यते, अतो जीवशब्देन परमात्माभिधानमिति ।।\nयदुक्त्तं जीवस्य ब्रह्मकार्य्यतया ब्रह्मणैक्येनैकविज्ञानेन सर्वविज्ञानप्रतिज्ञोपपादनार्थं ब्रह्मणो जीवशब्देन प्रतिपादनमिति, तदयुक्त्तम्; \"न जायते म्रियते वा विपश्चित्\" इत्यादिनाऽजत्वश्रुतेर्जीवात्मनां प्राचीनकर्मफलभोगाय जगत्सृष्टयभ्युपगमाच्च, अन्यथा विषमसृष्टयनुपपत्तेश्च ब्रह्मकार्यस्य जीवस्य ब्रह्मतापत्तिलक्षणो मोक्ष आकाशादिवदवजर्नीय इति तदुपायविधानानुष्ठानानर्थक्याच्च; घटादिवत्कारणप्राप्तेर्विनाशरूपत्वेन मोक्षस्यापुरुषार्थता च जीवात्मन उत्पत्तिप्रलयवादोपपत्तिरुत्तरत्र प्रपञ्चयिष्यते; अतः \"एष सम्प्रसादोऽस्माच्छरीरारात्समुत्थाय परं ज्योतिरुपसम्पद्य स्वेन रूपेणणाऽभिनिष्पद्यते\" यथा नद्यः स्यन्दमानास्समुद्रेऽस्तं जच्छन्ति नामरूपे विहाय । तथा विद्वान्नामरूपाद्विमुक्त्तः परात्परं पुरुषमुपैति दिव्यम्\" इत्युत्क्रमिष्यतः परमात्मभावाज्जीवशब्देन परत्मनोऽभिधानमित्यौडुलोमिराचार्यो मन्यते ।।\nयदुक्त्तमुत्क्रमिष्यतो जीवस्य ब्रह्मभावाद्ब्रह्मणस्तच्छब्देनाभिधानमिति, तदप्ययुक्त्तम्; विकल्पासहत्वात् । अस्य जीवात्मन उत्क्रान्तेः पूर्वमनेवम्भावः किं स्वाभाविकः, उत्तौपादिकः ? तत्रापि पारमार्थिकः, अपारमार्थिको वेति । स्वाभाविकत्वे ब्रह्मभावो नोपपद्यते, भेदस्य स्वरूपप्रयुक्त्तत्वेन स्वरूपे विद्यमाने तदनपायात् । अथ भेदेन सह स्वरूपमप्यपैतीति, तथा सति विनष्टत्वादेव तस्य न ब्रह्म इति भावः, अपुरुषार्थत्वादिदोषप्रसङ्गश्च । पारमार्थिकौपाधिकत्वे प्रागपि ब्रह्मैवेति \"उत्क्रमिष्यत एवम्भावात् \" इति विशेषो न युज्यते वक्त्तुम् । अस्मिन् पक्षे ह्युपाधिब्रह्मव्यतिरेकेण वस्त्वन्तराभावान्निरवयवस्य ब्रह्मण उपाधिना छेदाद्यसम्भवाच्चोपाधिगत एव भेद इत्युत्क्रान्तेः प्रागपि ब्रह्मैव । औपाधिकस्य भेदस्यापारमार्थिकत्वे कस्यायमुत्क्रान्तौ ब्रह्मभाव इति वक्त्तव्यम् ; ब्रह्मण एवाविद्योपाधितिरोहितस्वस्वरूपस्येति चेन्न, नित्यमुक्त्तस्वप्रकाशज्ञानस्वरूपस्याविद्योपाधितिरोघानासम्भवात् । तिरोधानं नाम वस्तुस्वरूपे विद्यमाने तत्प्रकाशनिवृत्तिः। प्रकाश एव वस्तुस्वरूपामित्यङ्गीकारे तिरोधानाभावः स्वरूपनाशो वा स्यात् ; अतो नित्याविर्भूतस्वस्वरूपत्वात्तस्योत्क्रान्तौ ब्रह्माभावे न कश्चिद्विशेष इति \"उत्क्रमिष्यतः\" इति विशेषणं व्यर्थमेव ।\"अस्माच्छरीरात्समुत्थाय\" इति पूर्वमनेवंरूपस्य न तदानीं ब्रह्मतामत्तिमाह, अपि तु पूर्वसिद्धस्वरूपस्याविर्भावम् , तथाहि वक्ष्यते \"सम्पद्याविर्भावस्स्वेन शब्दात्\" इत्यादिभिः। अतः \"अनेन जीवेनात्मनाऽनुप्रविश्य नामरूपे व्याकरवाणि\" इति \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्माऽन्तर्याम्यमृतः\" \"योऽक्षरमन्तरे सञ्चरन् यस्याक्षरं शरीरं यमक्षरं न वेद एष सर्वभूतान्तरात्माऽपहतपाप्मा दिव्यो देव एको नारायणः\" अन्तः प्रविष्टः शास्ता जनानां सर्वात्मा\" इति स्वशरीरभूते जीवात्मन्यात्मतयाऽवस्थितेर्जीवशब्देन ब्रह्मप्रतिपादनमिति काशकृत्स्न आचार्य्यो मन्यते स्म । जीवशब्दश्च जीवस्य परमात्मपर्यन्तस्यैव वाचको न जीवमात्रस्येति पूर्वमेवोक्त्तं \"नामरूपे व्याकर वाणि\" इत्यत्र । एवमात्मशरीरभावेन तादात्म्योपपादेन परस्य ब्रह्मणोऽप्रहतपाप्मत्वसर्वज्ञत्वादिगोचराः जीवस्याविदुषः शोचतो ब्रह्मोपासनान्मोक्षवादिन्यो जगत्सृष्टिप्रलयाभिधायिन्यो जगतो ब्रह्मतादात्म्योपदेशपराश्च सर्वाः श्रुतयः सम्यगुपपादिना भवन्तीति काशकृत्स्नीयमेव मतं सूत्रकारः स्वीकृतवान् । अयमत्र वाक्यार्थः- अमृतत्वोपाये मैत्रेय्या पृष्टे याज्ञवल्क्यः \"आत्मा वा अरे द्रष्टव्यः\" इत्यादिना परमात्मोपासनममृतत्वोपायमुक्तवा \"आत्मनि स्वल्वरे दृष्टे\" इत्यादिना उपास्यलक्षणं दुन्दुभ्यादिदृष्टान्तैश्चोपासनोप करणभूतमनः प्रभृतिकरणनिय सामान्येनाभिधाय \"स यथाऽऽर्द्रैधाग्नेः\" इत्यादिना \"स यथा सर्वासामपां समुद्र एकायनम् \" इत्यादिना चोपास्यभूतस्य परस्य ब्रह्मणो निखिलजगदेककारणत्वं सकलविषयप्रवृत्तिमूलकरणग्रामनियमनञ्च विस्तीर्ण मुपदिश्य \"स यथा सैन्धवघनः\" इत्यादिनाऽमृतत्वोपायप्रवृत्तिप्रोत्साहनाय जीवात्मस्वरूपेणावस्थितस्य परमात्मनोऽपरिच्छिन्नज्ञानैकाकारतामुपपाद्य तस्यैवापरिच्छिन्नज्ञानैकाकारस्य संसारदशायां भूतपरिणामानुवअत्तिं \"विज्ञानघन एवैतेभ्यो भूतेभ्यः समुत्थाय तान्येवानुविनस्यति\" इत्यभिधाय \"न प्रेत्य संज्ञास्ति\" इति मोक्षदशायां स्वाभाविकापरिच्छिन्नज्ञानसङ्कोचाभावेन भूतसङ्घातैनैकीकृत्यात्मनि देवादिरूपज्ञानाभावमुक्तवा पुनरपि \"यत्र हि द्वैतमिव भवति\" इत्यादिना अब्रह्मात्मकत्वेन नानाभूतवस्तुदर्शनमज्ञानकृतमिति निरस्तनिखिलाज्ञानस्य ब्रह्मात्मकं कृत्स्नं जगदनुभवतो ब्रह्मव्यतिरिक्त्तवस्त्वन्तराभावेन भेददशर्नं निरस्य \"येनेदं सर्वं विजानाति तं केन विजानीयात् \" इति च जीवात्मा स्वात्मतयाऽवस्थितेन येन परमात्मना आहितज्ञानस्सन् इदं सर्वं विजानाति अयं तं केन विजानीयात् , न केनापीति परमात्मनो दुरवगमत्वमुपपाद्य \"स एष नेति नेति\" इत्यादिना अयं सर्वेश्वरः स्वेतरसमस्तचिदचिद्वस्तुविलक्षक्षरूप एव सर्वशरीरस्सर्वात्मतयाऽवस्थित इति स्वशरीरभूतचिदचिद्वस्तुगतैर्दोषैनर् संस्पृश्तय इत्यभिधाय \"विज्ञादारमरे केन विजानीयादित्युक्त्तानुशासनासि मैत्रेय्येतावदरे खल्वमृतत्वम्\" इति समस्तवस्तुविसजातीयं निरस्तनिखिलजगदेककारणभूतं सर्वस्य विज्ञातारं पुरुषोत्तममुक्त्तप्रकारादुपासनादृते केन विजानीयादितीदमेवोपासनममृतत्वोपायः, ब्रह्मप्राप्तिरेव चामृतत्वमभिधीयते इत्युक्त्तत्वान् । अतः परं ब्रह्मैवास्मिन् वाक्ये प्रतिपद्यत इति परमेव ब्रह्म जगत्कारणम् , न पुरुषः तदधिष्ठिता च प्रकृतिरिति स्थितम् ।। ।। वाक्यान्वयाधिकरणं समाप्तम् ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.4.6 वाक्यान्वयाधिकरणम्\nबृहदारण्यके मैत्रेयीब्राह्मणे \"न वा अरे पत्युः कामाय पतिः प्रियो भवति, आत्मनस्तु कामाय\" इत्यारभ्य, \"आत्मा वा अरे द्रष्टव्यः श्रोतव्यो मन्तव्यो निदिध्यासितव्यः\" इत्यादौ द्रष्टव्यतया निर्दिष्टः पुरुषः तन्त्रसिद्धः, उत परमात्मेति संशयः। तन्त्रसिद्धः पञ्चविंशकः एवेति पूर्वः पक्षः। पतिजायापुत्रवित्तमित्रपश्वादिप्रियसंबन्धी आत्मा न परमात्मा भवितुमर्हति। स एव हि, \"आत्मा वा अरे द्रष्टव्यः\" इति प्रतिपाद्यते। राद्धान्तस्तु - \"न पत्यादीनां कामाय पत्यादयः प्रिया भवन्ति, आत्मनस्तु कामाय\" इत्युक्त्वा, \"आत्मा वा अरे द्रष्टव्यः\" इति निर्दिष्ट आत्मा, जीवातिरिक्तः सत्यसङ्कल्पः सर्वज्ञः परमात्मैव, यत्सङ्कल्पायत्तं पत्यादीनां स्वसंबन्धिनः प्रति प्रियत्वम्, स हि सत्यसंकल्पः परमात्मा। आत्मज्ञानेन सर्वज्ञानादयोऽपि वक्ष्यमाणाः परमात्मन्येव संभवन्ति। सूत्रार्थस्तु - वाक्यस्य कृत्स्नस्य परमात्मन्येवान्वयात् द्रष्टव्यतया निर्दिष्ट आत्मा परमात्मैव, \"अमृतत्वस्य तु नाऽऽशास्ति वित्तेन\", \"आत्मनि खल्वरे दृष्टे श्रुते मते विज्ञाते इदं सर्वं विदितम्\", \"इदं सर्वं यदयमात्मा\",\"तस्य ह वा एतस्य महतो भूतस्य निःश्वसितमेत् यद् ऋग्वेदः\", \"येनेदं सर्वं विजानाति तं केन विजानीयात्\" इति हि कृत्स्नस्य वाक्यस्य परमात्मन्यन्वयो दृश्यते॥\n\"एतेभ्यो भूतेभ्यस्समुत्थाय तान्येवानुविनश्यति\" इति जीवलिङ्गस्य मतान्तरेण निर्वाहमाह - प्रतिज्ञासिद्धेर्लिङ्गमाश्मरथ्यः। (1-4-20) एकविज्ञानेन सर्वविज्ञानप्रतिज्ञासिद्धये, जीवस्य परमात्मकार्यतया परमात्मनोऽनन्यो जीव इति जीवशब्देन परमात्मनोऽभिधानमित्याश्मरथ्यमतम्॥\n\"परं ज्योतिरुपसंपद्य स्वेन रूपेणाभिनिष्पद्यते\" इति शरीरात् उत्क्रमिष्यतः अस्य जीवस्य परमात्मभावात् जीवशब्देन परमात्मनोऽभिधानमिति औडुलोमिराचार्यो मेने॥\n\"य आत्मनि तिष्ठन्\" इत्यादिभिर्जीवात्मन्यन्तरात्मतया परमात्मनः अवस्थितेः जीवात्मशब्दस्य परमात्मनि पर्यवसानात् जीवात्मशब्देन परमात्मनोऽभिधानमिति काशकृत्स्नः आचार्यो मन्यते। इदमेव सूत्रकाराभिमतमित्यवगम्यते, त्रयाणामन्योन्यविरोधात्, इतः परमवचनाच्च॥ इति वाक्यान्वयाधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.4.6 वाक्यान्वयाधिकरणम्\n\"न वा अरे पत्युः कामाय पतिः प्रियो भवत्यात्मनस्तु कामाय \" इतयारभ्य, \"आत्मा वा अरे द्रष्टव्यः\" इतयादिनोपदिष्टः परमात्मा; \"अमृतत्वस्य तु नाशास्ति वित्तेन\" इत्यारभ्य, \"आत्मनि खल्वरे दृष्टे श्रुते मते विज्न्यात इदं सर्वं विदितम् \" इत्यादेः \"येनेदं सर्वं विजानाति \" इत्यन्तस्य कृत्स्नस्य वाक्यसमय परमात्मन्येवान्वयात् ।\nअस्मिन्प्रकरणे प्रकरणान्तरे च जीववाचिशब्देन परमातमनोऽभिधाने तत्सामानाधिकरण्ये च कारणं च कारणं मतान्तरेणाह - \"आत्मनि खल्वरे खल्वरे दृष्टे\" इत्यादिना परमातमज्ञानेन सर्वविज्ञानप्रतिज्ञासिद्धये जीवस्य त्कार्यतया तस्मादनतिरिक्तत्वं ज्ञापयितुं जीवब्देन परमात्माभिधानमित्याश्मरथ्यः।।\nउत्क्रमिष्यतो मुक्तस्य परमात्मस्वरुपभावादात्मशब्देन परमात्माभिधानमित्यौडुलोमिः।।\n\"य आत्मनि तिष्ठन्नात्मनोऽन्तरः\" इत्यादिना जीवात्मनि परमात्मन आत्मतयावस्थितेरिति काशकृत्स्न आचार्यौ मन्यते । इदमेव मतं सूत्रकारः स्वीकृतवानिति मतद्वयमुपन्यस्य तद्विरोध्येतदभिनादन्यस्यानभिधानाच्च निश्चीयते ।।"
                            }
                        ]
                    },
                    {
                        "verse_number": 34,
                        "original_text": "Adhikarana 1.4.7 प्रकृत्यधिकरणम्\nप्रकृतिश्च प्रतिज्ञादृष्टान्तानुपरोधात् ॥1.4.23॥\nअभिध्योपदेशाच्च ॥1.4.24॥\nसाक्षाच्चोभयाम्नानात् ॥1.4.25॥\nआत्मकृतेः ॥1.4.26॥\nपरिणामात् ॥1.4.27॥\nयोनिश्च हि गीयते ॥1.4.28॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.4.7 प्रकृत्यधिकरणम्\nएवं निरीश्वरसाङ्खये निरस्ते सति सेश्वरसाङ्खयः प्रत्यवतिष्ठते- यद्यपि ईक्षणादिगुणयो गात्सर्वज्ञमीश्वरं जगत्कारणत्वेन वेदान्ताः प्रतिपादयन्ति; तथापि वेदान्तैरेव जगदुपादानतया प्रधानमेव प्रतिपाद्यत इति प्रतीयते । नहि वेदान्ताः सर्वज्ञस्यापरिणामिनोऽधिष्ठातुरीश्वरस्याधिष्ठेयेनाचेतनेन परिणामिना प्रधानेन विना जगतः कारणत्वमवगमयन्ति । तथा ह्यपरिणामिनमेवैनं प्रकृतिं चैतदधिष्ठितां परिणामिनीमधीयते \" निष्कलं निष्क्रियं शान्तं निरवद्यं निरञ्जनम्\" \"स वा एष महानज आत्माऽजरोऽमरः\" विकारजननीमज्ञामष्टरूपामजां ध्रुवाम्\" ध्यायतेऽध्यासिता तेन तन्यते प्रेर्य्यते पुनः। सूयते पुरुषार्थं च तेनैवाधिष्ठिता जगत्\" \"गौरनाद्यन्तवती सा जनित्री भूतभाविनी\" इति । तथा प्रकृतिमुपादान भूतामधिष्ठायैवेश्वरो विश्वं जगत्सृजतीति श्रूयते \"अस्मान्मायी सृजते विश्वमेतत्\" \"मायां तु प्रकृतिं विद्यान्मायिनं तु महेश्वरम्\" इति । स्मृतिरपि \"मयाऽध्यक्षेण प्रकृतिः सूयते सचराचरम्\" इति । एवमश्रुतेऽपि प्रधानोपादानत्वे ब्रह्मणो जगत्कारणत्वश्रुत्यन्यथानुपपत्त्यैव प्रधानस्वरूपं तस्येश्वराधिष्ठितस्य जगदुपादानत्वं च सिध्यति । एवमेव हि लोके निमित्तोपादानयोरत्यन्तभेदो दृश्यते । मृत्सुवर्णादेरचेतनस्य घटकटकाद्युपादानत्वं चेतनस्य कुलालसुवर्णकारादेर्निमित्तत्वं च नियतमुपलभ्यते । कार्यनिष्पत्तिश्च नियमेन अनेककारकसव्यपेक्षा दृष्टा । एवं निमित्तोपादानयोः र्भेदनियमं कार्यनिष्पत्तेः अनेककारकसव्यपेक्षत्वनियमञ्चातिक्रम्य एकमेव ब्रह्मोपादानं निमित्तञ्च प्रतिपादयितुं न प्रभवन्ति वेदान्तवाक्यानि । अतः ब्रह्म निमित्तकारणमेव, नोपादानम् । \nउपादानं तु तदधिष्ठितं प्रधानमेवेति । एवं प्राप्ते अभिधीयते - प्रकृतिश्च प्रतिज्ञादृष्टान्तानुपरोधादिति । प्रकृतिश्च - उपादानञ्च । न निमित्तकारणमात्रं ब्रह्म, उपादानकारणञ्च ब्रह्मैवेत्यर्थः। कुतः ? प्रतिज्ञादृष्टान्तानुपरोधात् । एवमेव हि प्रतिज्ञादृष्टान्तौ नोपरुध्येते । प्रतिज्ञा तावत् \"स्तव्धोऽस्युत तमादेशमप्राक्ष्यः येनाश्रुतं श्रुतं भवति अमतं मतं, अविज्ञानं विज्ञातम्\" इत्येकविज्ञानेन सर्वविज्ञानविषया । दृष्टान्तश्च \"यथा सोम्यैकेन लोहमणिना\" \"यथा सौम्यैकेन नखकृन्तनेन\" इति कारण विज्ञानात् कार्यविज्ञानविषयः । यदि निमित्तकारणमेव जगतो ब्रह्म, तदा तद्विज्ञानान्न समस्तं जगद्विज्ञातं स्यात् । न हि कुलालादि-विज्ञानेन घटादिर्विज्ञायते; अतः प्रतिज्ञादृष्टान्तयोर्बाध एव । ब्रह्मण एवोपादानत्वे उपादानभूतमृत्पिण्डलोहमणिनखनिकृन्तनविज्ञानेन घटमणिककटकमुकुटवासीपरश्वधादिवत्कार्यविज्ञानवन्निखिलजगदुपादानभूते ब्रह्मणि विज्ञाते तत्कार्यं निखिलं जगद्विज्ञातं स्यात् । कारणमेवावस्थान्तरापन्नं कार्यं, न द्रव्यान्तरमिति कार्यकारणरूपेरावस्थितमृत्तद्विकारादिनिदर्शनेन प्रतिज्ञासमर्थनात् ब्रह्मैव जगदुपादानं चेति निश्चीयते । यत्तु निमित्तोपादानयोर्भेदः श्रुत्यैव प्रतीयत इति तदसत्; निमित्तोपादानयोरैक्यप्रतीतेः \"उत तमादेशमप्राक्ष्यः येनाश्रुतं श्रुतं भवति\" इति । आदिश्यते प्रशिष्यतेऽनेनेत्यादेशः, \"एतस्य वा अक्षरस्य प्रशासने गार्गि\" इत्यादिश्रुतेः । साधकतमत्वेन कर्त्ता विवक्षितः । तमादेष्टारमप्राक्ष्यः, येनाश्रुतं श्रुतं भवति येनादेष्ट्रा अधिष्ठात्रा श्रुतेनाऽश्रुतमपि श्रुतं भवतीति निमित्तोपादानयोरैक्यं प्रतीयते, \"सदेव सोम्येदमग्र आसीदेकमेव\" इति प्राक् सृष्टेरेकत्वावधारणादद्वितीयपदेनाधिष्ठात्रन्तरनिवारणाच्च । नन्वेवं सति \"विकारजननीम्\" गौरनाद्यन्तवती\" इत्यादिभिः प्रकृतेयाद्यन्तविरहेण नित्यत्वं जगदुपादानत्वं च श्रूयमाणं कथमुपपद्यते ? तदुच्यते ; तत्राप्यविभक्त्तनामरूपं कारणावत्थं ब्रह्मैव प्रकृतिशब्देनाऽभिधीयते, ब्रह्मव्यति रिक्त्तवस्त्वन्तराभावात् । तथाहि श्रुतयः \"सर्वं तं परादाद्योऽन्यत्रात्मनः सर्वं वेद\" \"यत्र त्वस्य सर्वमात्मैवाभूत्तत्केन कं पश्येत्\" इत्याद्याः, \"सर्वं खल्विदं ब्रह्म\" ऐतदात्म्यमिदं सर्वम्\" इति कार्यावस्थं कारणावस्थं च सर्वं जगद्ब्रह्मात्मकमिति श्रवणाच्च । एतदुक्त्तम्भवति \"यः पृथिवीमन्तरे सञ्चरन् यस्य पृथिवी शरीरं यं पृथिवी न वेद\" इत्यारभ्य \"योऽव्यक्त्तमन्तरे सञ्चरन् यस्याव्यक्त्तं शरीरं यमव्यक्त्तं न वेद योऽक्षरमन्तरे सञ्चरन् यस्याक्षरं शरीरं यमक्षरं न वेद\" \"यः पृथिव्यां तिष्ठन् पृथिव्यान्तरो यं पृथिवी न वेद यस्य पृथिवी शरीरं यः पृथिवीमन्तरो यमयति\" इत्यारभ्य \"य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति स त आत्मान्तर्याम्यमृतः\" इति च सर्वचिदचिद्वस्तुशरीरतया सर्वदा सर्वात्मभूतं परं ब्रह्म कदाचिद्विभक्त्तनामरूपम् , कदाचिच्चाविभक्त्तनामरूपम्; यदा विभक्त्तनामरूपम् तदा तदेव बहुत्वेन कार्य्यत्वेन चोच्यते; यदा चाविभक्त्तनामरूपं तदैकमद्वितीयं कारणमिति च ।\nएवं सर्वदा चिदचिद्वस्तुशरीरस्य परस्य ब्रह्मणोऽविभक्त्तनामरूपाया कारणावस्था सा \"गौरनाद्यन्तवती\" \"विकारजननीमज्ञाम्\" \"अजामेकाम्\" इत्यादिभिरभिधीयत इति । ननु च \"महानव्यक्त्ते लीयते अव्यक्त्तमक्षरे लीयते\" इति प्रलयश्रुतेरव्यक्त्तस्योत्पत्तिप्रलयौ प्रतीयते; तथा च महाभारते \"तस्मादव्यक्त्तमुत्पन्नं निगुणं द्विजसत्तम, \"अव्यक्त्तं पुरुषे ब्रह्मन्निष्क्रिये सम्प्रलीयते\" इति । नैष दोषः, अचिद्वस्तुशरीरस्य ब्रह्मणोऽव्यक्त्तशब्दवाच्यायास्त्रिगुणावस्थायाः कार्यत्वात् । \"यदा तमस्तन्न दिवा न रात्रिः\" इति कृत्स्नप्रलयदशायामपि ब्रह्मात्मकस्यातिसूक्ष्मस्याचिद्वस्तुनः स्थित्यभिधानाज्जगत्कारणस्य परस्य ब्रह्मणः प्रकारभूतमतिसूक्ष्मं चाचिद्वस्तु नित्यमेवेति तत्प्रकारं ब्रह्मैव \"गौरनाद्यन्तवती\" इत्यादिष्वभिधीयते । अत एव च \"अक्षरं तमसि लीयते तमः परे देव एकीभवति\" इति तमस एकीभावमात्रमेव श्रूयते, न तु लयः । एकीभाव इति तमोभिधानातिसूक्ष्माचित्प्रकारस्य ब्रह्मणोऽविभक्त्तनामरूपतयाऽवस्थानमभिधीयते । \"तम आसीत्तममा गूढमग्रे प्रकेतं तमसस्तन्महिनाजायतैकम्\" इत्याद्यप्येतदेव वदति । तथाच मानवं वचः \"आसीदिदं तमोभूतमप्रज्ञातमलक्षणम् । अप्रतर्क्यमविज्ञेयं प्रसुप्तमिव सर्वतः\" इति । \"अस्मन्मायी सृजते विश्वमेतत्\" इत्याद्यनन्तरमेवोपपादयिष्यते; ब्रह्मणोऽपरिणामित्वश्रुतयश्च । यत्त्वेकस्य निमित्तत्वमुपादानञ्च न सम्भवति, एककारकनिष्पाद्यत्वं च कार्यस्य; लोके तथा नियमदर्शनात्; अतोऽग्निना सिञ्चेदितिवद्वेदान्तवाक्यान्येकस्मादेवोत्पत्तिं प्रतिपादयितुं न प्रभवन्तीति । अत्रोच्यते - सकलेतरविलक्षणस्य परस्य ब्रह्मणस्सर्वशक्त्तेस्सर्वज्ञस्यैकस्यैव सव्रमुपपद्यते । मृदादेरचेतनस्य ज्ञानाभावेनाधिष्ठातृत्वायोगादधिष्ठातुः कुलालादेविर्चित्रपरिणामशक्त्तिविरहादसत्यसङ्कल्पतया च तथा दर्शननियमः ; अतो ब्रह्मैव जगतो निमित्तमुपादानं च ।। 23 ।।\nइतश्चोभयं ब्रह्मैव \"सोऽकामयत बहुस्यां प्रजायेयेति \" \"तदैक्षत बहु स्यां प्रजायेय\" इति स्रष्टुर्ब्रह्मणः स्वस्यैव बहुभवनसङ्कल्पोपदेशात् । विचित्रचिदचिद्रूपेणाहमेव बहु स्यां तथा प्रजायेयेति सङ्कल्पपूर्विका हि सृष्टिरुपदिश्यते ।।न केवलं प्रतिज्ञादृष्टान्ताभिध्योपदेशादिभिरयमर्थो निश्चीयते, ब्रह्मण एव निमित्तत्वमुपादानत्वञ्च साक्षादाम्नायते \"किंस्विद्वनं क उ स वृक्ष आसीद्यतोद्यावापृथिवी निष्टतक्षुः । मनीषिणो मनसा पृच्छतेदुतद्यदध्यतिष्ठद्भुवनानि धारयन् । ब्रह्म वनं ब्रह्म स वृक्ष आसीद्यतो द्यावापृथिवी निष्टतक्षुः । मनीषिणो मनसा विब्रवीमि वो ब्रह्माध्यतिष्ठद्भुवनानि धारयन्\" इति । अत्र हि स्रष्टुर्ब्रह्मणः किमुपादानं कानि चोपकरणानीति लोकदृष्टया पृष्टे सकलेतरविलक्षणस्य ब्रह्मणः सर्वशक्त्तियोगो न विरुद्ध इति ब्रह्मैवोपादानमुपकरणानि चेति परिहृतम् ; अतश्चोभयं ब्रह्म ।। 25 ।।\n\"सोऽकामयत बहु स्यां प्रजायेय\" इति सिसृक्षुत्वेन प्रकृतस्य ब्रह्मणः \"तदात्मानं स्वयमकुरुत\" इति सृष्टेः कर्मत्वं कर्तृत्वञ्च प्रतीयत इत्यात्मन एव बहुत्वकरणात्तस्यैव निमित्तत्वमुपादानत्वञ्च प्रतीयते । अविभक्त्तनामरूप आत्मा कर्त्ता, स एव विभक्त्तनामरूपः कार्यमिति कर्तृत्वकर्मत्वयोर्न विरोधः । स्वयमेवात्मानं तथाऽकुरुतेति निमित्तमुपादानऽञ्च । \"सत्यं ज्ञानमनन्तं ब्रह्म\" \"आनन्दो ब्रह्म\" \"अपहतपाप्मा विजरो विमृत्युर्विशोको विजिघत्सोऽपिपासः\" \"निष्कलं निष्क्रियं शान्तं निरवद्यं निरञ्जनम्\" \" स वा एष महानज आत्माऽजरोऽमरः\" इति स्वभावतो निरस्तसमस्तचेतनाचेतनवत्तिर्दोषगन्धस्यनिरतिशयज्ञानानन्दैकतानस्य परस्य ब्रह्मणो विचित्रानन्तापुरुषार्थास्पदपूर्वोक्त्ता चिदचिन्मिश्रप्रपञ्चरूपेणात्मनो बहुभवनसङ्कल्पपूर्वकं बहुत्वकरणं कथमुपपद्यत इत्याशङ्कयाह । परिणामस्वाभाव्यात्; नात्रोपदिश्यमानस्य परिणामस्य परस्मिन् ब्रह्मणि दोषावहत्वं स्वभावः, प्रत्युतनिरङ्कुशैश्वर्यावहत्वमेवेत्यभिप्रायः । एवमेव हि परिणाम उपदिश्यते; अशेषहेयप्रत्यनीककल्याणैकतानं स्वेतरसमस्तवस्तुविलक्षणं सर्वज्ञं सत्सङ्कल्पमवाप्तसमस्तककाममनवधिकातिशयानन्दं स्वलीलोपकरणभूतसमस्तचिदचिद्वस्तुजातशरीरतया तदात्मभूतं परं ब्रह्म स्वशरीरभूते प्रपञ्चे तन्मात्राहङ्कारादिकारणपरम्परया तमश्शब्दवाच्यातिसूक्ष्माचिद्वस्त्वेकशेषे सति, तमसि च स्वशरीरतयापि पृथङ्िनर्देशानर्हातिसूक्ष्मदशापत्त्या स्वस्मिन्नेकतामापन्ने सति तथाभूततमश्शरीरं ब्रह्म पूर्ववद्विभक्त्तनामरूपचिदचिन्मिश्रप्रपञ्चशरीरं स्यामिति सङ्कल्प्याप्ययक्रमेण जगच्छरीरतया आत्मानं परिणमयतीति सर्वेषु वेदान्तेषु परिणामोपदेशः । तथैव बृहदारण्यके कृत्स्नस्य जगतो ब्रह्मशरीरत्वं ब्रह्मणस्तदात्मत्वं चाम्नायते \"यःपृथिव्यां तिष्ठन्पृथिव्या अन्तरो यं पृथिवी न वेद यस्य पृथिवी शरीरं यः पृथिवीमन्तरो यमयत्येष त आत्माऽन्तर्याम्यमृतः\" इत्यारभ्य \"यस्यापश्शरीरम्\" \"यस्याग्निश्शरीरम्\" \"यस्यान्तरिक्षं शरीरम्\" \"यस्य वायुः शरीरम्\" \"यस्य द्यौः शरीरम्\" \"यस्यादित्यः शरीरम्\" \"यस्य दिशः शरीरम्\" \"यस्य चन्द्रतारकं शरीरम्\" \"यस्याकाशः शरीरम्\" \"यस्य तमः शरीरम्\" \"यस्य तेजः शरीरम्\" \"यस्य सर्वाणि भूतानि शरीरम्\" \"यस्य प्राणः शरीरम्\" \"यस्य वाक् शरीरम्\" \"यस्य चक्षुः शरीरम्\" \"यस्य श्रोत्रं शरीरम्\" \"यस्य मनः शरीरम्\" \"यस्य त्वक् शरीरम्\" \"यस्य विज्ञानं शरीरम्\" \"यस्य रेतः शरीरम्\" इत्येवमन्तेन काण्वपाठे; माध्यदिने तु पाठे विज्ञानस्य स्थाने \"यस्यात्मा शरीरम्\" इति विशेषः । लोकयज्ञवेदानां परमात्मशरीरत्वमधिकम् । सुबालोपनिषदि च पृथिव्यादानां तत्त्वानां परमात्मशरीरत्वमभिधाय वाजसनेयकेऽनुक्त्तानामपि तत्त्वानां शरीरत्यं ब्रह्मण आत्मत्वञ्च श्रूयते \"यस्य बुद्धिः शरीरम्\" \"यस्याहङ्कारः शरीरम्\" \"यस्य चित्त शरीरम्\" \"यस्याव्यक्त्तं शरीरम्\" \"यस्याक्षरं शरीरम्\" \"यो मृत्युमन्तरे सञ्चरन् यस्य मृत्युः शरीरं यं मृत्युर्न वेद एष सर्वभूतान्तरात्माऽपहतपाप्मा दिव्यो देव एको नारायणः\" इति । अत्र मृत्युशब्देन परमसूक्ष्ममचिद्वस्तुतमश्शब्दवाच्यमभिधीयते, \"अव्यक्त्तमक्षरे लीयते अक्षरं तमसि लीयते\" इति तस्यामेवोपनिषदि क्रमप्रत्यभिज्ञानात् । सर्वेषामात्मनां ज्ञानावरणानर्थमूलत्वेन तदेव हि तमो मृत्युशब्दव्यपदेश्यम् । सुबालोपनिषद्येव ब्रह्मशरीरतया तदात्मकानां तत्त्वानां ब्रह्मण्येव प्रलय आम्नायते \"पृथिव्यप्सु प्रलीयते आपस्तेजसि लीयन्ते तेजो वायौ लीयते वायुराकाशे लीयते आकाशमिन्द्रियेष्विन्द्रियाणि तन्मात्रेषु तन्मात्राणि भूतादौ लीयन्ते भूतादिर्महति लीयते महानव्यक्त्ते लीयते अव्यक्त्तमक्षरे लीयते अक्षरं तमसि लीयते तमः परे देव एकीभवति\" इति । अविभागापत्तिदशायामपि चिदचिद्वस्त्वतिसूक्ष्मं सकमर्संस्कारं तिष्ठतीत्त्युत्तरत्र वक्ष्यते \"न कर्माविभागादिति चेन्नानादित्वादुपपद्यते चाप्युपलभ्यते च\" इति । एवं स्वस्माद्विभागव्यपदेशानर्हतया परमात्मनैकीभूतात्यन्तसूक्ष्मचिदचिद्वस्तुशरीरादेकस्मादेवाद्वितीयान्निरतिशयानन्दात्सर्वज्ञात्सत्यङ्कल्पाद्ब्रह्मणो नामरूपविभागार्हस्थूलचिदचिद्वस्तुशरीरतया बहुभवनसङ्कल्पपूर्वको जगदाकारेण परिणामः श्रूयते । \"सत्यं ज्ञानमनन्तं ब्रह्म\" \"तस्माद्वा एतस्माद्विज्ञानमयात् । अन्योऽन्तरात्माऽऽनन्दमयः\" \"एष ह्येवानन्दयाति\" \"सोऽकामयत बहु स्यां प्रजायेयेति स तपोऽतप्यत स तपस्तप्त्वा इदं सर्वमसृजत यदिदं किञ्च तत्सृष्ट्वा तदेवानुप्राविशत् तदनुप्रविश्य सच्च त्यच्चाभवत् निरुक्त्तं चानिरुक्त्तं च निलयनं चानिलयनं च विज्ञानं चाविज्ञानं च सत्यं चानृतं च सत्यमभवत्\" इति । अत्र तपश्शब्देन प्राचीनजगदाकारपर्यालोचनरूपं ज्ञानमभिधीयते \"यस्य ज्ञानमयं तपः\" इत्यादिश्रुतेः । प्राक्सृष्टं जगत्संस्थानमालोच्येदीनामपि तत्संस्थानं जगदसृजदित्यर्थः । तथैव हि ब्रह्म सर्वेषु कल्पेष्वेकरूपमेव जगत्सृजति \"सूर्याचन्द्रमसौ धाता यथापूर्वमकल्पयत् दिवं च पृथिवीं चान्तरिक्षमथो सुवः\" \"यथर्तुष्वृतुलिङ्गानि नानारूपाणि पर्यये । दृश्यन्ते तानि तान्येव तथा भावा युगादिषु\" इति श्रुतिस्मृतिभ्यः । तदयमर्थः - स्वयमपरिच्छिन्नज्ञानानन्दस्वभावोऽत्यन्तसूक्ष्मतयाऽसत्कल्पस्वलीलोपकरणचिदचिद्वस्तुशरीरतया तन्मयः परमात्मा विचित्रानन्तक्रीडनकोपादित्सया स्वशरीरभूतप्रकृतिपुरुषसमष्टिपरंपरया महाभूतपर्यन्तमात्मानं तत्तच्छरीरकं परिणमय्य तन्मयः पुनस्सत्त्यच्छब्दवाच्यविचित्रचिदचिन्मिश्रदेवादिस्थावरान्तजगद्रूपोऽभवत् इति । \"तदेवानुप्राविशत् तदनुप्रविश्य\" इति कारणावस्थायामात्मतयावस्थितः परमात्मैव कायर्रूपेण विक्रियमाणद्रव्यस्याप्यात्मतयाऽवस्थाय तत्तदभवदित्युच्यते । एवं परमात्मचिदचित्सङ्घातरूपजगदाकारपरिणामे परमात्मशरीरभूतचिदंशगतास्सर्व एवापुरुषार्थः, तथाभूताचिदंशगताश्च सर्वे विकाराः, परमात्मनि कार्यत्वम् ; तदवस्थयोस्तयोर्नियन्तृतयात्म भूतस्तद्गतापुरुषार्थैर्विकारैश्च न स्पृश्यते; अपरिच्छिन्नज्ञानानन्दमयस्सर्वदैकरूप एव जगत्परिवर्तनलीलयाऽवतिष्ठते । तदेतदाह \"सत्यं चानृतञ्च सत्यमभवत्\" इति । विचित्रचिदचिद्रूपेण विक्रियमाणमपि ब्रह्म सत्यमेवाभवत् , निरस्तनिखिलदोषगन्धमपच्छिन्नज्ञानानन्दमेकरूपमेवाभवदित्यर्थः । सर्वाणि चिदचिद्वस्तूनि सूक्ष्मदशापन्नानि स्थूलदशापन्नानि च परस्य ब्रह्मणो लीलोपकरणानि, सृष्टयादयश्च लीलेति भगवद्वैपायनपराशरादिभिरुक्त्तम् \"अव्यक्त्तादिविशेषान्त परिणामर्द्धिसंयुतम् । क्रीडा हरेरिदं सर्वं क्षरमित्युपधार्यताम्\" क्रीडतो बालकस्येव चेष्टां तस्य निशामय\" \"बालः क्रीडनकहरिव\" इत्यादिभिः । वक्ष्यति च \"लोकवत्तु लीलाकैवल्यम्\" इति । \"अस्मान्मायी सृजते विश्वमेतत्तस्मिंश्चान्यो मायया सन्निरुद्धः\" इति ब्रह्माणि जगद्रूपतया विक्रियमाणेऽपि तत्प्रकारभूताचिदंशगतास्सर्वे विकारास्तत्प्रकारभूतक्षेत्रज्ञगताश्चापुरुषार्था इति विवेक्त्तूुं प्रकृतिपुरुषयोर्ब्रह्मशरीरभूतयोस्तदानीं तथा निर्देशानर्हातिसूक्ष्मदशापत्त्या ब्रह्मणैकीभूतयोरपि भेदेन व्यपदेशः, \"तदात्मानं स्वयमकुरुत\" इत्यादिभिरैकार्थ्यात् । तथा च मानवं वचः \"सोऽभिध्याय शरीरात्स्वात्सि सृक्षुर्विविधाः प्रजाः । अप एव ससर्ज्जादौ तासु वीर्यमपासृजत्\" इति अत एव ब्रह्मणो निर्दोषत्वनिर्विकारत्वश्रुतयश्चोपपन्नाः, अतो ब्रह्मैव जगतो निमित्तमुपादानञ्च ।। 27 ।।\nइतश्च जगतो निमित्तमुपादानञ्च ब्रह्म यस्माद्योनित्वेनाप्यभिधीयते \"कर्त्तारमीशं पुरुषं ब्रह्मयोनिम्\" इति; \"यद्भूतयोनिं परिपश्यन्ति धीराः\" इति च । योनिशब्दश्चोपादानवाचक इति \"यथोर्णनाभिः सृजते गृह्यते च\" इति वाक्यशेषादवगम्यते ।। 28 ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.4.7 प्रकृत्यधिकरणम्\nपरं ब्रह्म किं जगतो निमित्तकारणमात्रम्, उतोपादानकारणमपीति संशयः। निमित्तकारणमात्रमिति पूर्वः पक्षः, मृत्कुलालादौ निमित्तोपादानयोर्भेददर्शनात्; \"अस्मान्मायी सृजते विश्वमेतत्\" इत्यादिभिर्भेदप्रतिपादनात्, ब्रह्मणोऽविकारत्वश्रुतिविरोधाच्च। राद्धान्तस्तु - \"येनाश्रुतं श्रुतम्\" इति ब्रह्मविज्ञानेन सर्वविज्ञानप्रतिज्ञानान्यथानुपपत्त्या \"यथा सोम्यैकेन मृत्पिण्डेन सर्वं मृण्मयम्\" इति मृत्तत्कार्यदृष्टान्तेन तदुपपादनाच्च जगदुपादानकारणमपि ब्रह्मैवेति विज्ञायते। प्रमाणान्तरावसितसकलवस्तुविलक्षणस्य शास्त्रैकसमधिगम्यस्य परस्य ब्रह्मणः सर्वज्ञस्य सर्वशक्तेः कार्यकारणोभयावस्थायामपि स्वशरीरभूतचिदचित्प्रकारतयाऽवस्थितस्यैकस्यैव निमित्तत्वमुपादानत्वं चाविरुद्धम्। शरीरभूताचिद्वस्तुगतो विकार इति कार्यावस्थावस्थितस्यापि शरीरिणः परमात्मनोऽविकारित्वं सिद्धमेव। चिदचिद्वस्तुशरीरस्य ब्रह्मण एवोपादानत्वेऽपि ब्रह्मण्यपुरुषार्थविकारास्पर्शप्रदर्शनाय हि \"अस्मान्मायी सृजते विश्वमेतत्तस्मिंश्चान्यो मायया सन्निरुद्धः\" इति व्यपदेशः। प्रतिज्ञादृष्टान्तानुपरोधात् उपादानं च ब्रह्मैवेति सूत्रार्थः॥\n\"सोऽकामयत बहु स्याम्\", \"तदैक्षत बहु स्यां प्रजायेय\" इति स्रष्टुर्ब्रह्मणः स्वस्यैव जगदाकारेण बहुभवनचिन्तनोपदेशाच्च जगदुपादानं निमित्तं च ब्रह्मैवेति निश्चीयते॥\n\"किं स्विद्वनं क उ स वृक्ष आसीत्\" इत्यादिना जगदुपादाननिमित्तादौ पृष्टे, \"ब्रह्म वनं ब्रह्म स वृक्ष आसीत् .. ब्रह्माध्यतिष्ठत्\" इत्युपादानं निमित्तं चोभयं ब्रह्मैवेति हि साक्षादाम्नायते। अतश्चोभयं ब्रह्म॥\n\"तदात्मानं स्वयमकुरुत\" इति स्रष्टुरात्मन एव जगदाकारेण कृतिरुपदिश्यते; अतश्चोभयं ब्रह्मैव। नामरूपभावाभावाभ्यामेकस्य कर्मकर्तृभावो न विरुद्धः॥\nयद्यात्मानमेव ब्रह्म जगदाकारं करोति, तर्हि ब्रह्मणोऽपहतपाप्मत्वादिकमनवधिकातिशयानन्दस्वरूपत्वं सर्वज्ञत्वमित्यादि सर्वं विरुध्यते, अज्ञत्वासुखित्वकर्मवश्यत्वादिविपरीतरूपत्वाज्जगत इत्यत उत्तरं पठति - परिणामात्। (1-4-27) अज्ञब्रह्मविवर्तवादे हि तद्भवत्येव, अज्ञानस्य तत्कार्यरूपानन्तापुरुषार्थस्य च वेदान्तजन्यज्ञाननिवर्त्यस्य ब्रह्मण्येवान्वयात्। तदा शास्त्रस्य भ्रान्तजल्पितत्वापाताच्च (पातश्च)। अविभक्तनामरूपसूक्ष्मचिदचिद्वस्तुशरीरकस्य ब्रह्मणः विभक्तनामरूपस्थूलचिदचिद्वस्तुशरीरत्वेन परिणामो हि वेदान्तेषूपदिश्यते, \"तद्धेदं तर्ह्यव्याकृतमासीत्। तन्नामरूपाभ्यां व्याक्रियत\" इत्येवमादिभिः। अपुरुषार्थाश्च विकाराः शरीरभूतचिदचिद्वस्तुगताः। कारणावस्थायां कार्यावस्थायाञ्चात्मभूतं ब्रह्म अपहतपाप्मत्वादिगुणकमेव। स्थूलसूक्ष्मावस्थस्य कृत्स्नस्य चिदचिद्वस्तुनो ब्रह्मशरीरत्वम्, ब्रह्मणश्च तदात्मत्वम्, \"यः पृथिव्यां तिष्ठन् ... यस्य पृथिवी शरीरम्\" इत्यारभ्य \"यस्याव्यक्तं शरीरम्, यस्याक्षरं शरीरम्, यस्य मृत्युः शरीरम्, एष सर्वभूतान्तरात्मा अपहतपाप्मा दिव्यो देवः\" इत्येवमादिश्रुतिशतसमधिगतम्। अतः सर्वमनवद्यम्॥\n\"यद् भूतयोनिं परिपश्यन्ति धीराः\", \"कर्तारमीशं पुरुषं ब्रह्मयोनिम्\" इत्यादिषु सर्वस्य भूतजातस्य परमपुरुषो योनित्वेन गीयते। हिशब्दो हेतौ। यस्मात् योनिरिति गीयते, तस्माच्चोपादानमपि ब्रह्म। योनिशब्दश्चोपादानकारणपर्यायः॥ इति प्रकृत्यधिकरणम्॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.4.7 प्रकृत्यधिकरणम्\nजगदुपादानकारणमपि परं ब्रह्म,न निमित्तमात्रम् ; \"स्व ब्धोऽस्युततमादेशामप्राक्ष्यो येनाश्रुतं श्रुतं भवति \"इति येनादेष्ट्रा निमित्तभूतेन विज्ञातेन चेतनाचेतनात्मकं कृत्स्नं जगद्विज्ञातं भतीत्यादेष्टृविज्ञानेनसर्वविज्ञानप्रतिज्ञातदुपपादनरूपमृत्कार्यदृष्टान्तानुपरोधात् । आदिश्यतेऽनेनेत्यादेशः । आदेशशब्देनादेष्टाभिधीयते । आदेशः प्रशासनम् ;\"एतस्य वा अक्षरस्य वा अक्षरस्य प्रशासने गार्गि \" इतयादिश्रुतेः।।\n\"तदैक्षत बहुस्यां प्रजायेय \" इति निमित्भूतस्येक्षितुर्विचित्रचिदचिद्रूपजगदाकारेणात्मनो बहुभवनसंकल्पोपदेशाच्चोपादानमपीतिविज्ञायते।।\n\"ब्रह्म वनं ब्रह्म स वृक्ष आसीत् \" \"ब्रह्माध्यतिष्टद्भुवनानिधारयन् \" इतयुपादानं च ब्रह्मैवेति स्वशब्देनोभयाम्नानाच्च ।।\n\"सोऽकामयत\" इति निमित्तभूतस्य(निमित्तस्य A1)स्वस्यैव जगदाकारेण कृतेः \"तदात्मानं स्वयमकुरुत\" इत्युपदिश्यमानायाः परमपुरुषो जगन्निमित्तमुपादानं चेति विज्ञायते ।।\nपरस्य ब्रह्मणो निरवद्यत्वसत्यसंकल्पत्वादेस्तद्विपरीतानन्तापुरुषार्थाश्रयजगदाकारेणात्मकृतेश्चाविरोधः कथमित्याशङ्क्याह - अत्रोपदिश्यमानात् परिणामात् तदविरोध एव । अविभक्तनामरूपातिसूक्ष्मचिदचिद्ववस्तुशरीरकः कारणावस्थः परपुरुषः स्वयमेव \"सोऽकामयतबहुस्यां प्रजायेय \" इति विभक्तनामरूपचिदचिद्वस्तुशरीरकोभवेयमिति संकल्प्य. \"इदं सर्वमसृजत। यदिदं किंच \" इति स्वशरकीरभतमतिसूक्ष्मं चिदचिद्वस्तु स्वस्माद्विभज्य, \"तत् सृष्ट्वा । तदेवानुप्राविशत् \" इति स्वस्माद्विभक्ते चिदचिद्व स्तुनिस्वयमेवात्मतयानुप्रविश्य,\"सच्चत्यच्चाभवत् । निरुक्तं चानिरुक्तं च निलयनं चानिलयनं च । विज्ञानं चाविज्ञानं च । सत्यं चानृतं च सत्यमभवत् \" इति हि स्वस्य बहुभवनरुपपरिणाम उपदिश्यते । अतो न कश्चिद्विरोधः । अविभागावस्धायामपि जीवस्तत्कर्म च सूक्ष्मरूपेण तिष्टतीति वक्ष्यति - \"न कर्माविभागादिति चेन्न, अनादित्वादुपपद्यते चाप्युपलभ्यते च \"इति ।।\n\"यद्भूतयोनिम् \"इत्यादिषु योनिश्च गीयते । अतश्चोपादानमपि ।।"
                            }
                        ]
                    },
                    {
                        "verse_number": 35,
                        "original_text": "Adhikarana 1.4.8 सर्वव्याख्यानाधिकरणम्\t\nएतेन सर्वे व्याख्याता व्याख्याताः ॥1.4.29॥",
                        "commentaries": [
                            {
                                "author": "Rāmānujācārya's Śrībhāṣya",
                                "commentary": "Adhikarana 1.4.8 सर्वव्याख्यानाधिकरणम्\nएतेन- पादचतुष्टयोक्त्तन्यायकलापेन । सर्ववेदान्तेषु जगत्कारणप्रतिपादनपराः सर्वे वाक्यविशेषाश्चेतनाचेतनविलक्षणसर्वज्ञसर्वशक्त्तिब्रह्मप्रतिपादनपरा व्याख्याताः ।\nव्याख्याता इतिपदाभ्यासोऽध्यायपरिसमाप्तिद्योतनार्थः ।। इतिश्रीभगवद्रामानुजविरचिते शारीरकमीमांसाभाष्ये प्रथमस्याध्यायस्य चतुर्थः पादः ।। समाप्तश्चाध्यायः ।।"
                            },
                            {
                                "author": "Rāmānujācārya's Vedāntadīpa",
                                "commentary": "Adhikarana 1.4.8 सर्वव्याख्यानाधिकरणम्\n\"यतो वा इमानि\" इत्यादिषूदाहृतेषु वाक्येषु, \"जन्माद्यस्य यतः\" इत्यादिनोक्तन्यायकलापेन सर्वे वेदान्ताः ब्रह्मपरा व्याख्याताः। पदाभ्यासोऽध्यायपरिसमाप्तिद्योतनार्थः॥ इति सर्वव्याख्यानाधिकरणम्॥ इति श्रीभगवद्रामानुजविरचिते श्रीवेदान्तदीपे प्रथमस्याध्यायस्य चतुर्थः पादः॥ ॥ समाप्तश्चाध्यायः॥"
                            },
                            {
                                "author": "Rāmānujācārya's Vedāntasāra",
                                "commentary": "Adhikarana 1.4.8 सर्वव्याख्यानाधिकरणम्\n\"जन्माद्यस्य यतः \" इत्यादिनैतदन्तेन न्यायोन सर्वे वेदान्ता ब्रह्मपरा व्याख्याताः। द्विरुक्तिरध्यायपरिसमाप्तिद्योतनाय।।"
                            }
                        ]
                    }
                ]
            }
        ]
    }
}
