{
    "filename": "Pārameśvara-19.txt",
    "content": "śrīḥ |\n\nekonaviṃśo'dhyāyaḥ |\n\nsanakaḥ |\nmune siddhāntaniṣṭasya samārādhanakāṅkṣiṇaḥ |\nsamayācāravaikalye prāyaścittamudīraya || 1 ||\n \nśāṇḍilyaḥ |\nśrṛṇu samyak pravakṣyāmi prāyaścittaṃ mune hitam |\nyat kṛtvā deśikādīnāṃ caturṇaāṃ śubhamedhate || 2 ||\n \nasnātvā vidhivan mantrī nadyādau pūjayedyadi |\nsnātvā mūlasahasraṃ tu japtvā saṃpūjayedvibhum || 3 ||\n \njīrṇaṃ paryuṣitaṃ vāso dadhāno yadi pūjayet |\nsnātvā viśuddhavāsobhṛnmūlamantraṃ japettathā || 4 ||\n \ndhyānahīnastvanācāntaḥ pavitrarahitāṅguliḥ |\nkeśāsthiloṣṭasirāsṛgaspṛśyasparśane'pi ca || 5 ||\n \nsnātvā yathāpuraṃ pūjya mūlamantrāyutaṃ japet |\nudakyāsūtikā'peyacaṇḍālādyupavartakaḥ || 6 ||\n \nspṛśeccedbhagavadbimbaṃ snātvā pūrvaṃ svayaṃ tataḥ |\npañcagavyena deveśamabhiṣicya samarcayet || 7 ||\n \nudakyāsūtikādyaiśca spṛṣṭaḥ saṃspṛśya kautukam |\nsnātvottamena deveśamabhiṣicyātha śāntaye || 8 ||\n \nhutvā'tha mūlamantreṇa japeccāyutasaṅkhyayā |\nsūtake mṛtake bimbaṃ spṛśedvā pūjayedyadi || 9 ||\n \nadhamottamena saṃsnāpya prāgvadadhutvā japenmanum |\nmahāpātakibhiḥ spṛṣṭho viṇmūtrāpeyapaistathā || 10 ||\n \npūjayedyadi deveśaṃ punaḥ snātvā vidhānataḥ |\npūrvavat snapanaṃ kṛtvā śāntihomādikaṃ caret || 11 ||\n \nniṣṭhīvarudhirasvedayukto devaṃ spṛśedyadi |\nkuśodakena saṃsnāpya viśeṣeṇa yajedvibhum || 12 ||\n \ndivā gatvā striyaṃ svīyāmasnātvā cet spṛśedvibhum |\nupoṣya pañcabhirgavyaiḥ kuśodaiḥ snāpayedvibhum || 13 ||\n \nparastrīgamāsaktaścīrṇaduścarito vibhum |\npūjaye्davā tathā spṛṣṭhe dedhabimve'bhiṣecayet || 14 ||\n \nmadhyamādhamamārgeṇa hutvā mantraṃ japecchatam |\nkṛmikīṭāsthikeśādipataṅganakharādikaiḥ || 15 ||\n \nprāṇyaṅgatuṣabhasmādiduṣṭaiḥ patraphalādibhiḥ |\npuṣpaistoyaistathāpyanyaiścandanādyaiśca bhūṣaṇaiḥ || 16 ||\n \ntathopacārairanyaiśca varjitairapi vastubhiḥ |\ntathā paryuṣitaiḥ patrapuṣpāṅkuraphalādibhiḥ || 17 ||\n \naspṛśyaprāṇibhiḥ spṛṣṭhaistathā cāspṛśyavastubhiḥ |\ncaṇḍālasūtikādyaiśca niṣādapatitādibhiḥ || 18 ||\n \nsaṃspṛṣṭhaiśca parimlānaiḥ sarajobhiryajedyadi |\njapedaṣṭottaraśataṃ mūlamantramananyadhīḥ || 19 ||\n \netairduṣṭaistu vastrādyairdevaṃ saṃpūjayedyadi |\nsaṃsnāpya cādhamenaiva pūjayitvā vidhānataḥ || 20 ||\n \nśāntihomaṃ prakurvīta sahasrāhutibhiḥ kramāt |\ncaṇḍālasūtikodakyāśabarāpeyapāyibhiḥ || 21 ||\n \nsaṃspṛṣṭe pānabhakṣyādau deveśasya nivedite |\nmṛṇmayāni parityajya kṣālayitvetarāṇi ca || 22 ||\n \nsnātvā kuśodakaṃ pītvā snāpayedadhamena tu |\npunaḥ saṃpūjya juhuyānmūlena śatasaṅkhyayā || 23 ||\n \nviḍvarāhasṛgālābhi kākaśyenakharādibhiḥ |\nevamādibhiranyaiśca spṛṣṭhe'nnādau nivedite || 24 ||\n \npūrvavacchāntireva syāttataḥ śuddhaṃ nivedayet |\nparastrīgamanāsaktairmakṣyābhakṣyāvivekibhiḥ || 25 ||\n \nyatheṣṭācāraniratairavaiṣṇavakulodbhavaiḥ |\npavkaṃ spṛṣṭhaṃ tathā dṛṣṭaṃ duṣṭaṃ pūyāsṛgādibhiḥ || 26 ||\n \namatyā ceddhavirdettaṃ pūrvavacchāntimācaret |\nśavādidūṣitānnasya pavkasya vinivedane || 27 ||\n \npūrvavat pūjya deveśaṃ śāntihomaṃ samācaret |\ntyaktamannādikaṃ dadyādyadi pūjya punastilaiḥ || 28 ||\n \nsaghṛtairjuhuyānmantrī sahasraśatasaṅkhyayā |\ntathā paryuṣitānnasya pradāne śāntimācaret || 29 ||\n \ntyaktaṃ haviḥ phalaṃ puṣpaṃ pavitrānnarasādikam |\ntyajejjalāśaye vāgnau bhuvi vā goṣvalolupaḥ || 30 ||\n \nmakṣikāghuṇabhṛṅgādyairdaṣṭaṃ duṣṭaṃ purīṣagaiḥ |\npatrapuṣpaphalādyannaṃ tyaktavyaṃ tadadhiṣṭhitam || 31 ||\n \nastrodakena saṃprokṣya dadyāddevāya bhaktitaḥ |\nmahāhavirvidhāne tu viśeṣamavadhāraya || 32 ||\n \npacanālayamanyatra sādhitaṃ dīkṣitetaraiḥ |\namantrasaṃskṛtaṃ cānnamavibhaktamalakṣaṇam || 33 ||\n \nnirīkṣitamayogyaiśca saṃpṛṣṭhaṃ makṣikādibhiḥ |\nsaṃprokṣya cāstratoyena nivedyaṃ yatnagauravāt || 34 ||\n \nseneśāya na dātavyaṃ homaṃ kuryādyathāruci |\nkāribhyaḥ saṃpradānaṃ ca balidānaṃ na kārayet || 35 ||\n \nabhyāgateṣvanāpteṣu dīnānāthajaneṣvapi |\npradeyamanyathā śāntihomaṃ kuryādananyadhīḥ || 36 ||\n \nbiḍālabhūṣikāsarpamaṇḍūkādyaiśca jantubhiḥ |\nkṛmikīṭapataṅgādyairvāyasādyaiśca khecaraiḥ || 37 ||\n \nna deyaṃ devadevāya duṣṭaṃ spṛṣṭhaṃ mahāhaviḥ |\ndatte hutvā ca japtvā ca punardadyānmahāhaviḥ || 38 ||\n \nbhogamantrakriyādhyānaṃ mudrāṇāmaṅgarūpiṇām |\ndvārāvaraṇapūrvāṇāṃ biṃbapīṭhādikāriṇām || 39 ||\n \nkālānāmapi cānyeṣāṃ nityanaimittikātmanām |\nviparyāse pravṛtte tu divyairvyāpakapañcakaiḥ || 40 ||\n \npratyekaṃ juhuyānmantrī tilaiścānyaiḥ śataṃ śatam |\nsamitparididarbhāṇāṃ kūrcānāṃ haviṣāyapi || 41 ||\n \nājyasthālyādipātrāṇamagneḥ sthaṇḍilakuṇḍayoḥ |\nstruksravasya praṇītāyā abhāve lakṣaṇojjhite || 42 ||\n \nśāntyarthaṃ juhuyānmantrī prāgvadvyāpakapañcakaiḥ |\nabhāve kāṣṭhasamidhāmājyena caruṇā hunet || 43 ||\n \nsamidbhirājyābhāve tu tilairvā homamācaret |\nalābhe haviṣo'nyeṣāmājyena juhuyāt sudhīḥ || 44 ||\n \nsarvadhāhomakarmārthaṃ tilamājyaṃ na lopayet |\ntilājyayorabhāve tu havanaṃ syānnirarthakam || 45 ||\n \nśāntihomaṃ prakurvīta pratiṣṭhāyāṃ yathoditam |\nvahnau kuṇḍe sthale culyāṃ saṃskṛte'nugatiṃ gate || 46 ||\n \npunarādhāya saṃskṛtya śāntihomādikaṃ hunet |\nvahnau spṛṣṭe tathā'spṛśyaiḥ keśāsthinakharairapi || 47 ||\n \nyathāvanmūlamantreṇa juhuyāt sarpiṣā śatam |\nudakyāsūtikādyaiśca sannikṛṣṭe'yutaṃ hunet || 48 ||\n \nsaṃspṛṣṭe'nyaṃ samādhāya juhuyāccāyutaṃ japet |\nasamiddhe hute vahnau punarhomaṃ samācaret || 49 ||\n \nnaimittikeṣu kāmyeṣu cotsaveṣu biśeṣataḥ |\ntadaṅgahutabhugyāgaṃ kuṇḍe'naysmin samācaret || 50 ||\n \nśāntihomaṃ prakurvītaṃ kṛte cettadviparyaye |\nparivārānamūrtāṃśca mūrtāṃścaiva yathākramam || 51 ||\n \nanarcayitvā'horātraṃ japettatra puro'ntike |\ntanmantrāṃśchatamaṣṭau tu pratyekaṃ pūjanādikam || 52 ||\n \npatane balivastūnāmaspṛśyasparśane'pi vā |\ntathaiva pātre'bimate keśaloṣṭādidūṣite || 53 ||\n \ntattyaktvā'nyena nirvartya śāntihomaṃ samācaret |\nbaliṃ duṣṭe na dadyāccecchāntihomapurassaram || 54 ||\n \nbaliṃ datvā viśeṣeṇa prāguktaṃ mantravān japet |\nnityotsavārthabimbe tu yānānnipatite sati || 55 ||\n \ntadevoddhṛtya tadvimbamakṣataṃ snāpya mantravit |\nadhamādhamamārgeṇa śāntyarthaṃ juhuyādanu || 56 ||\n \ntathaiva ca kṣataṃ bimbaṃ samādhāya yathāpuram |\nkṛtvā prātiṣṭhikaṃ karma svasthāne sthāpayedanu || 57 ||\n \nyāvatsamādhikālaṃ tu tāvadbimbāntareṇa vā |\nkūrcena vā'nyabimbena kuryānnityotsavaṃ hareḥ || 58 ||\n \naspṛśyairvātha saṃspṛṣṭe balibimbe'bhiṣecayet |\nadhamādhamaṃmārgeṇa śāntihomapurassaram || 59 ||\n \nyānasthe tvadha bimbe tu vyūḍhe'yogyajanaiḥ sti |\nkuśodakena saṃprokṣya śāntihomaṃ samācaret || 60 ||\n \naspṛśyairyadi saṃspṛṣṭo balibimbasya vāhakaḥ |\npañcagavyena saṃprokṣya śucinā'nyena vāhayet || 61 ||\n \nmudrāmantrakriyādhyānadravyāṇāṃ bhogarūpiṇām |\nviṃśeṣādbalikāle tu hānirutpadyate yadi || 62 ||\n \njapenmūlasahasraṃ tu mantrī dhyānasamanvitaḥ |\nna dattaṃ yadi dātavyaṃ phalapuṣpodanādikam || 63 ||\n \ndevopabhuktaṃ yogyāya mūlamantrāyutaṃ japet |\nhutaśeṣe haviśśeṣe bhukte yogyajanairvinā || 64 ||\n \njapenmūlāyutaṃ mantrī dātā kilpiṣaśāntaye |\nsātvataiḥ satvanirataiḥ sadā bhagavataḥpriyaiḥ || 65 ||\n \ntattaṃ bhagavate yadyat tattat pāvanapāvanam |\nvrahnagnasya surāpasya svarṇasteyaratasya ca || 66 ||\n \ngurutalparatasyapi saṃyuktasyāpi taiḥ saha |\nprāśanaṃ sarvapāpaghnamanyeṣāpapi kiṃ punaḥ || 67 ||\n \ntasmāttat saṃpradātavyaṃ jñānināṃ mukhyakalpane |\ntraivarṇikānāṃ dātavyaṃ dīkṣitānāṃ tu madhyame || 68 ||\n \nkevalānāṃ tu bhaktānāṃ traividyānāṃ dvijanmanām |\npradhādānamanukalpe syādanyathā prāśayet svayam || 69 ||\n \nviṣvaksenasya yaddattaṃ pūjānte mantribhirvibhoḥ |\nna bhoktavyaṃviśeṣeṇa tyaktavyaṃ bhūjalādiṣu || 70 ||\n \ngoṣu vā viṣṇubhūtānāṃ tṛptaye hitamicchatām |\nbhoktā kilbiṣaśāntyarthaṃ vrataṃ cāndrāyaṇaṃ caret || 71 ||\n \nsaṃkalpya yāgaṃ homāntaṃ havanaṃ na kṛtaṃ yadi |\ndviguṇaṃ havana kṛtvā pūrṇāntaṃ mantravittamaḥ || 72 ||\n \nekadvitricatuḥ pañcaṣaṭkāleṣu yathākramam |\nekārdidinamāsartuvatsareṣu tathaiva ca || 73 ||\n \nvahnikāryeṣu lupteṣu nityanaimittikeṣcapi |\ndviguṇaṃ miśritairhomairadhamasnapanaṃ caret || 74 ||\n \npūjālope pravakṣyāmi prāyaścittaṃ mune śrṛṇu |\naupacārikasāṃsparśahṛdayaṃgamarūpiṇām || 75 ||\n \nparicyutau ca bhogānāṃ trayāṇāṃ kramaśo mune |\npūjānte sarvabījāni mātrāvittaṃ ghṛtodanam || 76 ||\n \nnivedanīyaṃ devasya viśeṣejyāpurassaram |\nekakāle ca divase pakṣe vaiśeṣikārcanam || 77 ||\n \ntattaddviguṇitairdravyairbalihomāntamācaret |\nekamāsīyapūjāyā yāvaddvādaśamāsikī || 78 ||\n \ntāvaddviguṇitairdravyairmāsasaṅkhyārcane'pi ca |\nsnapanaṃ cāpi navakamadhamādhamapūrvakam || 79 ||\n \nmukhyottamāvasānaṃ tu sahasrakalaśāplavam |\nsaṃprokṣaṇaṃ ca vidhyuktaṃ pratiṣṭhāṃ ca kramāccaret || 80 ||\n \nārabhya māsikīṃ pūjāṃ yāvaddvādaśamāsikī |\ntāvadekaikavṛddhyā tu mahatā haviṣā yajet || 81 ||\n \nsamidbhiḥ saptabhirhutvā purā paścāddhṛtāplutaiḥ |\nghṛtaiśca juhuyānmantrī tvāsahasrādyathābalam || 82 ||\n \ntathaiva ca japaṃ kuryānmūlamantrasya sādaram |\nvalipradānahīne tu hutvā mūlaśata tataḥ || 83 ||\n \ntattadāvaraṇadvāradevānāṃ svasvasaṃjñayā |\njuhuyāttilamiśreṇa ghṛtenaiva śataṃ śatam || 84 ||\n \nprāyaścittaṃ pravakṣyāmi nityādisnapaneṣu te |\ngṛhārcane prakurvīta nityādisnapanaṃ sudhīḥ || 85 ||\n \ntatra snānīyatoyena pūjārthamabhiṣecayet |\nvahubere tu karmārcāṃ snāpayedagramaṇṭape || 86 ||\n \nprāsāde vitate brahnabhāgasthe bhadraviṣṭare |\nsnāpayet snānakalaśaiḥ sthāpitairagramaṇṭape || 87 ||\n \nmadyāhne cāpi sāyāhne snānīyakalaśoddhṛtaiḥ |\nsnānadravyasametairvā vāribhiḥ prokṣayet kramāt || 88 ||\n \nmūlabimbādibimbānāṃ kuryādvā vinivedanam |\nbahubere'bhiṣekārcāṃ tāṃ gṛhītvāgramaṇṭapāt || 89 ||\n \nna gacchedbāhyato mantrī snapanārthaṃ bahirgate |\nśāntihomaṃ prakurvīta tasya doṣasya śāntaye || 90 ||\n \nekabere bṛhadrūpe karmārcāmabhiṣecayet |\nbṛhaddhaṭaiśca bahubhiḥ sahasrakalaśādibhiḥ || 91 ||\n \nyadābhiṣeko bāhyasthe maṇṭape snānakautukam |\nsaṃsnāpya vidhivanmantrī mahatā vibhavena tu || 92 ||\n \npūjayitvotsavārcāyāṃ vinivedya mahāhaviḥ |\nkalaśasnapanārthaṃ cenna kuryādaṅkurārpaṇam || 93 ||\n \ntathā pratisarābandhaṃ mūlamantrāyutaṃ japet |\npurastādaṅkurānarpya baddhravā bimbe'pi kautukam || 94 ||\n \namatyā vā samatyā vā snapanaṃ nācaredyadi |\nśāntihomaṃ purā kṛtvā japedaṣṭottarāyutam || 95 ||\n \nkautukāṅkurapūrvaṃ tu punarevābhiṣecayet |\nakṛtvāṅkurayāgaṃ tu tathā kautukanandhanam || 96 ||\n \nsnāpito yadi deveśaḥ snānaṃ tanniṣphalaṃ bhavet |\nvidhivaccāṅkurāvāpaṃ tathā kautukabandhanam || 97 ||\n \nsnāpayedvidhivanmantrī śāntihomaṣurassaram |\nsaṃkalpite tu snapane tvakṛte dviguṇaṃ caret || 98 ||\n \nnāsāditairdravyahīnaiḥ snāpite'pyevamācaret |\nadhivāsitakuṃbhasthatoyānāṃ pūrvameva tu || 99 ||\n \nna paryuṣitahāniḥ syānmantranyāsaistathārcanaiḥ |\nsthāpiteṣvatha kuṃbheṣu hīneṣu sthāpya pūrvavat || 100 ||\n \njapet kalaśadaivatyaṃ mantramaṣṭottaraṃ śatam |\nsamuddhṛteṣu kuṃbheṣu rikteṣu suṣirādinā || 101 ||\n \nprāgvadanyaṃ pratiṣṭhāpya japedaṣṭottaraṃ śatam |\naspṛśyaiśca tathā spṛṣṭhe mārjārārādyaiśca daṃśite || 102 ||\n \nśvādibhiḥ kukkuṭādyairvā śabarādyairvijātibhiḥ |\nkeśāsthiloṣṭasaṃduṣṭe punaḥ kalaśasañcaye || 103 ||\n \nsaddravyaṃ pūrvavat sthāpya taddaivatyaṃ japecchatam |\nduṣṭaiḥ saṃsnāpite deve punarapyabhiṣecayet || 104 ||\n \nvyāpakaiḥ pañcabhirmantraiḥ pratyekaṃ juhuyācchatam |\npūrvavat kuṃbhadaivatyaṃ japeddhyānasamanvitam || 105 ||\n \nakrameṇa samuddhāre sthāpane dravyayojane |\nanarcane ca mantrāṇāṃ japedaṣṭottaraṃ śatam || 106 ||\n \nmāhiṣājoṣṭrasaṃbhūtaiḥ dadhikṣīraghṛtādibhiḥ |\nsnapanāddevadevasya mūlamantreṇa mantravit || 107 ||\n \nsamidbhiḥ saptabhirhomaṃ kuryādaṣṭottaraṃ śatat |\ngeyamaṅgaḷavāditrastotranṛttādibhirvinā || 108 ||\n \nvīṇāveṇuninādaiśca tathā puṇyahavācanaiḥ |\nvinābiṣecite mūlaṃ śatamaṣṭottaraṃ japet || 109 ||\n \nbimbe'bhiṣicyamāne tu patite snānaviṣṭarāt |\ncalite vā viśeṣeṇa pratiṣṭhāsnapanaṃ caret || 110 ||\n \ncaruṇā sarpiṣā caiva prāguktairmūlapañcakaiḥ |\nhutvā cāṣṭottaraśataṃ tatsaṅkhyaṃ ca japettataḥ || 111 ||\n \nprabhāpīṭhāstravastrāhgabhedabhaṅgādidūṣite |\ntattadvimbagatāṃ śaktiṃ niyojya dhruvakautuke || 112 ||\n \nsandhānaṃ śilpibhiḥ kṛtvā susaṃskṛtya tadaiva tu |\nśeṣakarmaṇi nirvṛtte snāpayeduttamakramāt || 113 ||\n \ntilena caruṇājyena pratyekaṃ ca sahasraśaḥ |\njuhuyānmūlamantreṇa tena śāntirbhaviṣyati || 114 ||\n \ntadā na ghaṭituṃ śaktiryadi syādyatnagauravāt |\nśobhārthabimbaiḥ purataḥ sthāpitaiḥ śeṣamācaret || 115 ||\n \nevamutsavatīrthārthaśayanādiṣu mūrtiṣu |\ntattadaṅgādisandhānaṃ sthāpanaṃ yojanaṃ puna || 116 ||\n \nuktapramāṇādadhike hīne snapanavastuni |\nśarāve kalaśe kūrce vastre koṣṭe sadasyapi || 117 ||\n \npālikādau tathā pīṭhe toraṇe cāṣṭamaṅgaḷe |\ndvāramaṅgaḷakuṃbheṣu sādhaneṣvitareṣvapi || 118 ||\n \nmūlamantraṃ japenmantrī śatamaṣṭādhikaṃ sudhīḥ |\nmokṣārthī snāpayeddevaṃ sarvakālaṃ yathāvidhi || 119 ||\n \nripūṇāṃ nigrahārthāya divā kuryāttu sarvadā |\nsvargakāmastu pūrvāhṇe dharmārthī dinamadhyame || 120 ||\n \nvinānte sarvabhogārthī prāyaścitteṣu sarvadā |\ncandvasūryoparāge ca tatkāle snāpayedvibhum || 121 ||\n \nsaṃkrāntiṣu ca sūryasya prāgvat paścāttathaiva ca |\nsaṅkrāntikālavijñānānnāḍyaḥ ṣoḍaśa ṣoḍaśa || 122 ||\n \ntadānīṃ snāpayeddevamanukrānte hunenmanum |\nsahasrakṛtvastadanu tatsamaṃ japamācaret || 123 ||\n \npurastāt sarvakarmārthamaṅkureṣvarpiteṣvanu |\nrakteṣu śyāmavarṇeṣu tathā tiryaggateṣu ca || 124 ||\n \nvakreṣu cāprarūḍheṣu dakṣiṇābimukheṣu ca |\nvidhihīneṣu cāspṛśyaspṛṣṭeṣvadhikṛtairvinā || 125 ||\n \npālikādiṣu bhinneṣu naṣṭeṣu patiteṣu ca |\nmūṣikādyaiśca daṣṭeṣu mūlamantrāyutaṃ japet || 126 ||\n \npurastādekayāgārthamaṅkureṣvarpiteṣu ca |\nasamāpte tatastasmin prāpte vaiśeṣikāntare || 127 ||\n \ntadarthamapi kurvīta pālikāsvaṅkurārpaṇam |\nutsavādyantayormadhye rakṣāsūtravivarjitam || 128 ||\n \nbaddhapratisare bimbe snapanārthaṃ tu mantriṇā |\nsaṃprāpte snapane'nyasmin śīrghakarmanimittataḥ || 129 ||\n \ntadarthaṃ kautukaṃ badhvā snānakarma samāpya ca |\npūrvārabdhaṃ prakurvīta prāyaścittādanantaram || 130 ||\n \nanyatra kamaśaḥ kuryāt pūrvārabdhaṃ samāpya ca |\nanyathā cedidaṃ karma niṣphalaṃ bhavati dvija || 131 ||\n \ntaddoṣaparihārārthaṃ śāntihomo japastathā |\nsahasrasaṅkhyāyā yukto mūlamantreṇa mantravit || 132 ||\n \nsnapane'sminnatikrānte mūlamantrāyutaṃ japet |\nmūṣikāsarpamaṇḍūkacucuṃdaryādijantubhiḥ || 133 ||\n \nsthāpite kalaśe spṛṣṭe laṅghite sati taṃ tyajet |\npunaranyaṃ tathā sthāpya japenmūlaśataṃ guruḥ || 134 ||\n \nprāyaścitteṣvanukteṣu evamāṃdiṣu satsu ca |\nmūlamaṃtrāyutaṃ caiva japedaṣṭottaraṃ guruḥ || 135 ||\n \nprāyaścittaṃ pravakṣyāmi mahotsavavidhau mune |\ngṛhe pratiṣṭhite bimbe na kurvīta mahotsavam || 136 ||\n \nsvatantraṃ paratantraṃ ca divyādyāyatanaṃ dvidhā |\nparvatāgre nadītīre tīrthānāṃ nikaṭe vibhoḥ || 137 ||\n \nsthāpitasyālayaṃ viddhi svatantramiti sattama |\ngrāmādyaṅgatayā klṛptamasvatantramitīritam || 138 ||\n \ntayormahotsavaṃ kuryāt trayodaśavidhaṃ mune |\nsaṅkalpyaikatame tatra pravṛtte vatsaraṃ prati || 139 ||\n \nna tu kuryādvibhūtyarthaṃ tasmānnyūnaṃ dinotsavam |\namatyā yadi kurvīta kuryādūrdhvaṃ gatotsavam || 140 ||\n \nprāk pravṛttaṃ tu śāntyarthamanyathā syānnṛpakṣayaḥ |\npramāṇarahite vaṃśe paṭe bāladhvaje'pi ca || 141 ||\n \nvarṇabhūṣaṇamānādye daṇḍe yaṣṭau ca daiṇave |\npheṇake cāvaṭe pīṭhe prapāyāṃ dhvajarajjuni || 142 ||\n \nvidhivacchāntihomaṃ tu japāntaṃ prāgvadācaret |\nchinne bhinne'gninā dabdhe naṣṭe mūṣikadaṃśite || 143 ||\n \nviṇmūtrarudhirāpeyaretoniṣṭhīvanādibhiḥ |\ndūṣitaṃ dhvajamutsṛjya prāgvadanyaṃ samāharet || 144 ||\n \npratiṣṭhāpyātha daṇḍāgraṃ mānayitvādhamena tu |\nsaṃsnāpya doṣaśāntyarthaṃ juhuyāt sarpiṣā śatam || 145 ||\n \nstambhāgre dhvajavastrasya rakṣākāryāya dīkṣitaiḥ |\nārohaṇaṃ na doṣo'tra rakṣāhetordvijādibhiḥ || 146 ||\n \nsujīrṇān pheṇadaṇḍādīn parityajya tato'parān |\nsaṃskṛtya yojayettatra badhvā tu dhvajamañjasā || 147 ||\n \nmadhyamasnapanāntaṃ tu śāntihomaṃ samācaret |\nvarṣavātātapasparśaiḥ luptavarṇe khagadhvaje || 148 ||\n \nna kiṃcidapyaniṣṭaṃ syāt staṃbhāgre yāvadutsavam |\nbadhvā dhvajapaṭe stambhe vātavegādihetubhiḥ || 149 ||\n \ntamūladeśe tu vicchinne sadhvaje patite sati |\nakṛtvā dhvajaviśleṣaṃ sthāpayeccheṣamañjasā || 150 ||\n \nsnapanaṃ cottamaṃ kuryāt catuḥ sthānārcanādikam |\ngobhūhemayavādīnāṃ dānaṃ śaktyā samācaret || 151 ||\n \nutsavadhvajabhaṅgena rājyādbhraṣṭo bhavennṛpaḥ |\ntasmāttatparihārārthaṃ tvarayā śāntimācaret || 152 ||\n \nhetubhirvātavegādyairdhvaje nipatite bhuvi |\nkṣipramuddhṛtya tadbadhvā snapanaṃ cādhamena tu || 153 ||\n \nśāntyarthaṃ juhuyādājyaṃ tilena śatasaṅkhyayā |\ndhvaje nipatite chinne kuryāt snapanamuttamam || 154 ||\n \npunaranyaṃ samutpādya badhnīyāt saṃskṛtaṃ tathā |\nanyathā yadi doṣasyādrājño rāṣṭrasya mantriṇaḥ || 155 ||\n \npakṣīśādhiṣṭite kuṃbhe naṣṭe vā patite bhuvi |\nspṛṣṭe'spṛśyaistathā keśaloṣṭāsthiśakṛdādibhiḥ || 156 ||\n \nkuṃbhe'nyasmin samāropya tāṃ śaktiṃ kuṃbhamadhyagām |\njaptvā mūlāyutaṃ mantrī śeṣakarma samācaret || 157 ||\n \nanuktānāṃ tu sarveṣāṃ japedevaṃ yathābalam |\ndevatāvāhanārthaṃ tu bherītāḍanakarmaṇi || 158 ||\n \nvādyajāteṣu sarveṣu mṛdaṅgapaṇavādiṣu |\nna sthāpiteṣu svasthānetatpūjātavilopane || 159 ||\n \npuṇyāhapāṭharāhitye tathārvāhanagādhayā |\nsagaṇeṣu ca bhūteṣu sagrahepūtkaṭādiṣu || 160 ||\n \nsvāsu dikṣu yathānyāyamanāhuteṣu satsu ca |\ndvārāvaraṇarathyāsu grāmavāstuṣvanukramāt || 161 ||\n \nbalipradānahīne tu tathā tāḷasvarādiṣu |\ngeyanṛtteṣu hīneṣu śāntihomapurassaram || 162 ||\n \npratyekaṃ devatāmantramaṣṭadhā'vartayedbudhaḥ |\npunarutpādayet sarvaṃ devatāvāhanādikam || 163 ||\n \nanaṅkurārpaṇāgraṃ tu prārabhecca mahotsavam |\npunaḥprāpte dine vātha sadyaḥ kṛtvā'ṅkurārpaṇam || 164 ||\n \nśāntihomaṃ prakurvīta pūrvavacchatasaṅkhyayā |\ntathaiva tīrthayātrārthaṃ būtarātrādisiddhaye || 165 ||\n \nparicyutau tathāhgānāmaṅkurārpaṇakarmaṇi |\nna kṛtaṃ cettathā sāṅgaṃ tathā kautukabandhanam || 166 ||\n \nkartavyā pūrvavacchāntirhomena sajapena ca |\nutsavārthādhivāseṣu catuḥsthānārcane'pi ca || 167 ||\n \nāraṃbhakalaśasnāne snānaberābhiṣecane |\nmahāhayiṣi home ca divaseṣu tathā niśi || 168 ||\n \nbhūtādirātridevānāṃ balirdravyairyathoditaiḥ |\nhavane ca tathodyāne līlayā mṛgayotsave || 169 ||\n \nmṛgayāyāṃ viśeṣeṇa lopaḥ sañjāyate yadi |\nśāntihomādikaṃ tattat kṛtvā śeṣaṃ samācaret || 170 ||\n \nadhiṣṭhiteṣu bimbena yāneṣu patiteṣu vā |\nbhinneṣvapi ca vāheṣu pramādādyatra kutracit || 171 ||\n \nyānāntare samāropya vāhane vā'tha kautukam |\nśāntihomaṃ purā kṛtvā japenmūlasahasrakam || 172 ||\n \ngobhūhemādikaṃ dadyādvaiṣṇavebhyo gurorapi |\nyānādvā vāhanādvā'pi bimbe tu patite sati || 173 ||\n \nvaliberoktavidhinā samādhānapurassaram |\nsnapanaṃ śāntihomaṃ ca mantrajāpāntamācaret || 174 ||\n \nsamādhau dīrdhakālīne kuryācchobhāryakautuke |\nśeṣakarma māharcāyāṃ nirvṛtte sandhikarmaṇi || 175 ||\n \npūrvavatrāṃ pratiṣṭhāpya yathāvacchāntimācaret |\nsūnyeṣu grāmanagarapattanādiṣu cotsavam || 176 ||\n \nbalidānaṃ na kurvīta kṛte tatrāpi niṣphalam |\nsamāhite tugrāmādau mahāśāntipurassaram || 177 ||\n \npunarapyutsavaṃ kuryāt brāhnaṇānāmanujñayā |\ngrāmādāvagninā dagdhe vātyā'sārādidūṣite || 178 ||\n \nśāntihomaṃ purā kṛtvā paścādutsavamācaret |\nsthāpite parvatāgreṣu devabimbe mahotsavam || 179 ||\n \nyathāvakāśaṃ kurvīta tatraiva balipūrvakam |\ntadāsanne'grahārādau śakyaṃ cet kartumutsavam || 180 ||\n \nbalipradānarahitaṃ tatra kuryāt paribhramam |\ndevatāhvānavelāyāmāhūtānāṃ vibhoḥ purā || 181 ||\n \ndevāsuragaṇādīnāṃ bhūtānāmapyanukramāt |\nutsavārthabaliṃ dadyānmahāpīṭhe divāniśam || 182 ||\n \ndhvajārthamaṅkurānarpya dhvajamutthāpya vā tathā |\ndīkṣārthaṃ kautukaṃ badhvā purā tīrthāghamarṣaṇāt || 183 ||\n \ndeśike vyādhite vā'tha mṛte kāryāntarodyate |\nsūtakādyupaghāte ca śeṣakarmasamāpanam || 184 ||\n \nkartavyaṃ guruṇā'nyena japtvā mūlāyutaṃ japet |\nripucorāgnivṛṣṭyādibhayādvighne mahotsave || 185 ||\n \njāte dadyādvaliṃ tasminnaṣṭe'pyahani deśikaḥ |\natītaṃ tu baliṃ dadyācchāntihomajapānvitam || 186 ||\n \nkuryādutsavāyātrāṃ ca vihite'hni mahotsavam |\nbhraṣṭāyāṃ tīrthayātrāyāmavāruhya khagadhvajam || 187 ||\n \npūrvavaddhajamutthāpya kuryāttīrthāntamutsavam |\npratirātribalidravyavyatyāse sarpiṣā śatam || 188 ||\n \nhutvā'gnau mūlamantreṇa japedaṣṭottaraṃ śatam |\nkāle'nyasmin baliṃ dadyāttatkāle prāptamañjasā || 189 ||\n \nvtyāse balidevānāṃ japo homaśca tādṛśaḥ |\naṅkurārpaṇapūrvaśca nārabdhaścenmahotsavaḥ || 190 ||\n \ntathaiva cāṅkurāvāpaṃ kṛtvā mūlāyutaṃ japet |\nviśeṣāt pālikāvāse rathyāvṛtiṣu cotsave || 191 ||\n \ngrāmavāstuṣu rathyāsu bhūtānāṃ balimācaret |\nna cāśraye prakurvīta rājarāṣṭravivṛddhaye || 192 ||\n \ndadyād grāmādivṛddhyarthaṃ tasminnapyālaye balim |\nśāntihomaṃ prakurvīta balidāne'nyathākṛte || 193 ||\n \nkhadyotapāṃsunīhāravarṣavātātapādibhiḥ |\nbimbe mahotsave spṛṣṭhe sajapaṃ homamācaret || 194 ||\n \nprapāmaṇṭapapātrāṇāmagnidāhe ca pūrvavat |\nnirvāpiteṣu dīpeṣu pūrvavacchāntirīritā || 195 ||\n \nvastrabhūṣaṇamālyānāṃ hetīnāṃ ca tathaiva ca |\nchatracāmarapūrvāṇāṃ mahatāṃ maṅgaḷātmanām || 196 ||\n \ndhvajatoraṇapūrvāṇāṃ pīṭhānāmaṅgarūpiṇām |\nagnidāhe samutpanne punarutpādya tānapi || 197 ||\n \nsajapaṃ śāntihomaṃ tu kuryādaṣṭottaraṃ śatam |\nprāguktānāṃ ca sarveṣāṃ dīpānāṃ tu viśeṣataḥ || 198 ||\n \npatane bhuvi sañjāte mūlamantreṇa mantravit |\naṣṭottarasahasraṃ tu hutvā tatsaṅkhyayā japet || 199 ||\n \ndivārātryutsavaṃ kuryādāsūryāstamayodayāt |\nkālayorviparītaścedadhamasnapanaṃ ret || 200 ||\n \ntīrthayātrā prakartavyā sūryasyāstamayāt purā |\npūrvabhāge rajanyāṃ vā kuryāt svavyaktadivyayoḥ || 201 ||\n \nuttamasnapanaṃ kuryāttīrthakālaviparyaye |\ndvivārayukte tīrtharkṣe purūhūtakṣaṇānvitam || 202 ||\n \npuṇyaṃ bhavettatpūrvaṃ syādubhayorvidyate yadi |\ndevasyotsavayātrāyāṃ spṛṣṭhe'spṛśyaistu deśike || 203 ||\n \nna doṣastatra virjñayo viśeṣāddevasannidhau |\nutsave homavidhure dviguṇaṃ juhuyājjapet || 204 ||\n \nnetrāstrasahitaṃ mūlaṃ pratyekaṃ śatasaṅkhyayā |\nsarvabhaktajanairdevo yathābhimukhadiṅmukhaiḥ || 205 ||\n \nsraggandhavastrakṣīrānnnapānakāpūpasatphalaiḥ |\ntāmbūlairgandhasaṃmiśraistoṣaṇīyo yathābalam || 206 ||\n \nsusthitairvā'sanāsīnairdeśikairvātha sādhakaiḥ |\npūjite sati deveśe na doṣo bhaktigauravāt || 207 ||\n \nbimbe corādibhirnaṣṭe vartamāne mahotsave |\nbimbāntaraṃ samāpādya pratiṣṭhāpya yathāpuram || 208 ||\n \nmahābhiṣekaṃ havanaṃ japaṃ kṛtvā yathāvidhi |\nkuryādutsavaśeṣaṃ tu karmārcādiṣu vā'caret || 209 ||\n \nniśāyāṃ sarvaśāntyarthī puṣṭyarthī madhyame dine |\nāpyāyanārthī pūrvāhṇe dharmārthī madhyato niśi || 210 ||\n \ntathā ripukṣayārthī ca puṣpayāgaṃ samācaret |\nna ca paryuṣitaiḥ puṣpaiḥ parimlānaistadārcayet || 211 ||\n \ntaddoṣaśānatye kuryāt snapanaṃ mabhyamaṃ caret |\nna kṛte puṣpayāge'smin kuryāt snapanamuttamam || 212 ||\n \ndeśikāḥ ṣaṭ samākhyātāḥ puṣpayāge viśeṣataḥ |\ncatusthānārcanārthaṃ tu catvāraḥ parikīrtitāḥ || 213 ||\n \ntathaikaḥ snapanārcāyāṃ balyādiṣu tathetaraḥ |\njalotthitāni puṣpāṇi trirātropoṣitānyapi || 214 ||\n \npuṣpayāge niyuñjīta na doṣasteṣu sattama |\ntathaiva puṣpapūjārthaṃ kalhārakusumānyapi || 215 ||\n \ntathaiva damanīpatraṃ puṣpayāge viśeṣataḥ |\npūrvarātropoṣitaiśca divā saṃpūjayet prabhum || 216 ||\n \nna pūrvāhṇoṣitaistadvanniśāyāṃ tu samarcayet |\nmahotsavānte snapane na kṛte snāpayettataḥ || 217 ||\n \nadhamottamamārgeṇa śāntyarthaṃ juhuyāttataḥ |\ntadrātrau dhvajadaṇḍāgrādavaropya khagadhvajam || 218 ||\n \ngrāmādivāstuniṣṭhānāṃ baliṃ datvā visarjayet |\nutsavānte dhvaje naṣṭe purastādavarohaṇāt || 219 ||\n \nprāgvaddhvajaṃ samutthāpya punarevāvarohayet |\nekāho dvibalirvātha tathaikabalireva vā || 220 ||\n \nbalitīrthavihīno vā paribhramaṇavarjitaḥ |\ncaturbhirbalibhiryuktaḥ triyahaḥ pañcavāsarāt || 221 ||\n \npañcānāmuparisthānāmānakṣatradinotsavāt |\ndviguṇaṃ dinasaṅkhyāyā vihīne balimācaret || 222 ||\n \nūnā'dhikaiścedvalibhiryuktāstvete mahotsavāḥ |\nkartuḥ kārayituścāpi rājño rāṣṭrasya mantriṇaḥ || 223 ||\n \ndāruṇā vyādhayo nityaṃ bhaviṣyantyasukhānyapi |\ntaddoṣaśāntaye kuryāt snapanaṃ cādhamottamam || 224 ||\n \nvaiśeṣikeṣu prāpteṣu vartamāne mahotsave |\ndvādaśyādiṣu tat sarvaṃ yathānyāyaṃ samarcayet || 225 ||\n \nna lopayet prayatnena prāptaṃ vaiśeṣikaṃ sudhīḥ |\njapedastrāyutaṃ mantrī tvakṛteṣu ca śāntaye || 226 ||\n \nprāyaścittamito vakṣye pavitrārohaṇāya te |\napramāṇe pavitrāṇāṃ kuṇḍamaṇḍalayorapi || 227 ||\n \nastramantrāyutaṃ japtvā pūjayedastrabandhanam |\npatrapuṣpaphalādīnāṃ pūrakāṇāṃ tathaiva ca || 228 ||\n \natīta uktakāle tu cāturmāsyasya madhyataḥ |\nmadhyamaṃ snapanaṃ kṛtvā kāle'nyasmin tadācaret || 229 ||\n \nkālātyaye tathānyeṣu śāntirevaṃ vidhīyate |\npavitre keśapāṣāṇacarmāṅgāranakhādibhiḥ || 230 ||\n \ndūṣite vahninā dagdhe chinne daṣṭe'tha bhakṣite |\nmūṣikādyaiśca kākādyaiḥ spṛṣṭhe tyaktvā tu tat punaḥ || 231 ||\n \nsūtraistathāvidhaṃ kṛtvā tvadhivāsya yathāpuram |\nuttamaṃ snapanaṃ kṛtvā samāropya pavitrakam || 232 ||\n \nśāntyarthaṃ juhuyānmantrī madhukṣīrādibhiḥ kramāt |\naṣṭottaraṃ śataṃ mūlamantrādi ca tathā japet || 233 ||\n \naspṛśyairapi saṃspṛṣṭamamatyāropitaṃ yadi |\npunaranyaṃ samāropya pūrvavacchāntimācaret || 234 ||\n \nsthāpitaṃ pūjitaṃ kuṃbhamaspṛśyaḥ saṃspṛśedyadi |\nkuṃbhāntare samāvāhya japenbhūlasahasrakam || 235 ||\n \nkuṃbhabhede tathā sthāpya mūlamantrāyutaṃ japet |\natra bimbasya patane bhede cchede yathāpuram || 236 ||\n \nsamādhānādikaṃ kṛtvā sthāpya śāntiṃ samācaret |\npavitrairakrameṇaiva pūjayedyadi deśikaḥ || 237 ||\n \nśāntihomaṃ purā kṛtvā mūlamantraṃ śataṃ japet |\nmuhūrte samatikrānte śubhe yajanavistarāt || 238 ||\n \ntadanyasmin samāropya kṛtvā snapanamuttamam |\nsthāpite bahubere tu divyādyāyataneṣu ca || 239 ||\n \nmukhyakalpavidhāne tu pavitrārohakarmaṇi |\ndeśikā bahavaḥ proktāḥ dhyānamantrakriyānvitāḥ || 240 ||\n \nteṣvekaḥ kuṃbhapūjāyāmitaro maṇḍalārcane |\narcāyāmitaro vidvānitaraḥ pāvakārcane || 241 ||\n \nmūlālaye tathaikaśca anyaḥ śobhāśrayārcane |\ngaruḍasyārcane tvanyo viṣvaksenārcane paraḥ || 242 ||\n \ntathaikaḥ snānabere syādbalidāne tathā paraḥ |\nnityāgnihavane tvanyo mahodanavidhau paraḥ || 243 ||\n \naṣṭabhirvā samāropyaṃ karmalāghavamīkṣya ca |\ntatra tatra ca taiḥ kāryaṃ pavitrārohaṇaṃ param || 244 ||\n \nekāhamutsavaṃ kṛtvā tasminnahani pūrvavat |\ntīrthayātrāṃ prakurvīta tadanyasmin dine divā || 245 ||\n \ndvirātrau prāgdinādau vā kuryāttīrthāghamarṣaṇam |\ndvitīyādau caturthāharācaret triyahotsavam || 246 ||\n \npradhānadinamārabya saptāho vā mahotsavaḥ |\ntayorante'pi kartavyā tīrthayātrā yathāpuram || 247 ||\n \nevaṃ tīrthāntimāḥ kalpyāḥ pavitrārohaṇakriyāḥ |\nna kṛtā tīrthayātrā cenniṣkṛtiḥ snapanottamam || 248 ||\n \naṅkrārpaṇapūrvaṃ tu prārabhyāt prāgvadutsavam |\ntattīrthadinayāminyāṃ pavitrāṇāṃ visarjanam || 249 ||\n \nkṛtvā guroḥ pradātavyaṃ pāñcarātrārthakovidaiḥ |\ntadabhāvāttadanyeṣā mācārthāṇāṃ yathākramam || 250 ||\n \nsamarpaṇīyamanyeṣāmayogyānāṃ niyojanāt |\npunarnivedya vidhivat pavitrāṇi pradāya ca || 251 ||\n \nmadhyamaṃ snapanaṃ kṛtvā śāntihomaṃ samācaret |\npraklṛpte vā yathāpūrvaṃ cāturmāsye vidhānataḥ || 252 ||\n \nmukhyamadhyādhame caiva prāgukteṣu dineṣu ca |\nna kalpite tathaikasmin cāndrāyaṇapurassaram || 253 ||\n \ntadanantarasaṃprāpte divase prārabhecca tat |\ntadādyamaṣṭapakṣaṃ ca vidhivanniyato bhavet || 254 ||\n \ncāturmāsyaṃ tu saṃkalpya vartamāne vratottame |\nvicchinne sati madhye'sya pāratantryādihetunā || 255 ||\n \nkālāntare ca saṃkalpya kāryaścāndrāyaṇādikaḥ |\nkāle tasmin prakurvīta yathāvacchayanādikam || 256 ||\n \ntadyvatyaye vilope ca catuḥ sthānārcanādikam |\njaptvā mūlāyutaṃ mantrī śāntyarthaṃ juhuyāttadā || 257 ||\n \nnṛsiṃhakapilakroḍahayahaṃsādirūpiṇām |\ntathā vaktraviśiṣṭānāṃ śaktīśasya viśeṣataḥ || 258 ||\n \ntathā ca jāmadagnyasya viśvarūpasya vai prabhoḥ |\npārijātaharasyāpi tathā kalkyātmano hareḥ || 259 ||\n \nśayanaṃ na tu kurvīta prāsādeṣu sthirasthitau |\nsaumyarūpaṃ samāsādya kautukaṃ kāmanāvaśāt || 260 ||\n \ntadarthaṃ śāyayedvātha cāturmāsye vidhānataḥ |\nutthāpite tu deveśe catuḥsthāne'rcite sati || 261 ||\n \nvastrābharaṇamālyādyairyathāśobhamalaṃkṛtam |\nvihageśe pratiṣṭhāpya utsavārcāgataṃ vibhum || 262 ||\n \naśeṣabhuvanagrāmaṃ vidhinā doṣaśāntaye |\nmahotsavoktavidhinā paribhrāmya viśeṣataḥ || 263 ||\n \nekarātrādiyogena prāguktavidhinā tataḥ |\nkuryādavabhṛthaṃ snānaṃ nadītīrādiṣu prabhoḥ || 264 ||\n \nanukalpe vidhānaṃ tadvinā tīrthāghamarṣaṇam |\nmadhye sūryasya saṅkrāntyordarśadvayasamanvitaḥ || 265 ||\n \ntadvaddarśaviyuktaśca malamāsa itīritaḥ |\ncāturmāsyo'yamagrāhyaḥ sadāraṃbhāvasānayoḥ || 266 ||\n \ndinatraye tu prāgukte prārabdhe sati madhyayoḥ |\nmalamāsasya saṅgatyā kadācicca na doṣataḥ || 267 ||\n \nadhike māsi sarvatra tathā'ste guruśukrayoḥ |\nautsavaḥ prathamāraṃbhaḥ na kāryo hitamicchatā || 268 ||\n \nsvayaṃvyaktālayādyeṣu tīrtheṣu girimūrdhani |\nnadītīreṣu ramyeṣu vaneṣūpavaneṣu ca || 269 ||\n \ngoṣṭheṣu munimukhyānāmāśrameṣu hareḥ punaḥ |\nsahkalpya niyataṃ vāsamabhīṣṭavratasiddhaye || 270 ||\n \nnetavyaṃ deśikendrādyaistathā māsacatuṣṭayam |\nnadīnagāditaraṇaṃ nācartavyaṃ kadācana || 271 ||\n \nnadyādivyavadhāne'pi divyamāyatanaṃ prati |\ngantavyaṃ yojanādarvāk śubhayātrādhikāribhiḥ || 272 ||\n \nviśeṣeṇa dviṣaṭakārṇapūrvairvyāpakapañcakaiḥ |\nsadārādhananiṣṭhānāṃ pañcakālaratātmanām || 273 ||\n \ndivya kṣetrābhigamanaṃ na khaṇḍayati taddvatam |\nsūtakaṃ mṛtakaṃ naiva kāle'smin niyatātmanām || 274 ||\n \nprāṇihiṃsā na kartavyā drumavicchedanaṃ tathā |\nnadīkedārakūlānāṃ bhedanaṃ sasyaśoṣaṇam || 275 ||\n \ndevatāyatanādīnāṃ pīḍanaṃ tannivāsinām |\nvāpīkūpataṭākānāṃ pūraṇaṃ mṛcchilādibhiḥ || 276 ||\n \nbandhanaṃ ca dvijātīnāṃ sahavāsaṃ vijātibhiḥ |\nsaṃbhāṣaṇaṃ tathā tebhyo mātrā vitraparigraham || 277 ||\n \ntasmin kāle viśeṣeṇa varjayed biddhimānnaraḥ |\nya evaṃ kurute tasya prāyaścittairna niṣkṛtiḥ || 278 ||\n \nkadācijjāyate vā'tha nānādharmapratiṣṭhayā |\nsthāpanaṃ vāsudevasya teṣu mukhyaṃ prakīrtitam || 279 ||\n \nekāntidvijamukhyānāṃ sthāpanaṃ madhyamaṃ bhavet |\nanyeṣāmapi sarveṣāṃ pratiṣṭhā caramā bhavet || 280 ||\n \npratiṣṭhāyāṃ pravakṣyāmi prāyaścittaṃ yathākramam |\nkṣmāśilātarusallohapūrvāṇāṃ tu parigrahe || 281 ||\n \ntattadahgeyathodīrṇadravyamantrakriyādiṣu |\nparicyuteṣu tadbhūyaḥ śāntihomajapādikam || 282 ||\n \nsamācaredyathā śāstramanyathā niṣphalaṃ tu tat |\nakṛte sati sarvasmin vāstudeśaparigrahe || 283 ||\n \nānītasyālayakṣetre śilpibhiḥ satkriyāṃ vinā |\nyathāvadācaredvidvānarcādravyasya saṃgraham || 284 ||\n \nmṛddāruvasanādīnāmevameva samācaret |\nanyālayārthamānītāṃ śilāmarcāṃ sunirmitām || 285 ||\n \nsarvāvayavasaṃpannaṃ sthāpane tu viḷambitām |\nnyāyenādāya tāmarcāṃ sthāpayet siddhasajhani || 286 ||\n \nprāgvadanyāṃ samāpādya sthāpayet prāk prakalpite |\nnirmitāṃ pratimāṃ śīghraṃ svagṛhe na niveśitām || 287 ||\n \nrājño rāṣṭrasya tatkarturariṣṭamupapādayet |\nekaviṃśaddinādūrdhvamāsurī sā bhaveddhuvam || 288 ||\n \nkṛtvā mahābhiṣekādyaṃ sthāpayedanyathā tyajet |\npramāṇarahite bimbe pīṭhaśastraprabhādike || 289 ||\n \nvastre vā bhūṣaṇe vā'tha śamīpatrasamanvitam |\nghṛtasiktaiśca bahuśaḥ satilaiḥ śālitaṇḍulaiḥ || 290 ||\n \njuhuyāt pañcabhirmantraiḥ pratyekaṃ śatasaṅkhyayā |\njalādhivāsasnapane tathā nayanamokṣaṇe || 291 ||\n \nśayane vedikāyāṃ ca mantranyāsādikarmasu |\nkuṃbhamaṇḍalapūjāyāṃ dvāratoraṇakuṃbhayoḥ || 292 ||\n \nayathākaraṇe nūnaṃ pūrvavacchāntiriṣyate |\nasthāne sthāpite bimbe pādādhāraśilānvitam || 293 ||\n \ntadānīmeva coddhṛtya sthāpayettaṃ svake pade |\nmadhyamasnapanaṃ kṛtvā śāntihomaṃ samācaret || 294 ||\n \nna sthāpite muhūrte'sminna tadā bimbamuddharet |\npūrvavat snapane home kṛte śāntirbhaviṣyati || 295 ||\n \nsthāpane'dhikṛte mukhye deśike vyādhite sati |\nnyastadehe'thavā madhye vartamāne kriyākrame || 296 ||\n \nkriyāmantropadeṣṭā ca pratiṣṭhākarmaṇi sthitaḥ |\nputro vā deśikendrasya sthāpane śeṣamācaret || 297 ||\n \nante sahasrakalaśairabhiṣicya sureśvaram |\ncakrāmburuhakuṇḍe tu madhukṣīrādibhiḥ kramāt || 298 ||\n \nśāntyarthamayutaṃ hutvā tatsaṅkhyaṃ japamācaret |\nbrāhnaṇaiḥ kṣatriyairvaiśyaiḥ śūdrairvā bhagavanmayaiḥ || 299 ||\n \nsakāmairatha niṣkāmairmantrārādhanatatparaiḥ |\nsādhakairbhagavadbimbasthāpanārthaṃ sadaiva hi || 300 ||\n \npurā prasābanīyaśca prārthanāpūrvakaṃ tu vā |\nadhikārapadasthaśca dvijendraḥ pāñcarātrikaḥ || 301 ||\n \nvettā yo vyūhapūrvasya vyaktasya paramātmanaḥ |\nso'nyeṣāṃ bhagavadbimbasthāpane'dhikṛtaḥ sadā || 302 ||\n \nanugrahapratiṣṭhā cāpyadhikāranirūpaṇā |\nananyairupapannānāṃ bhaktānāṃ kāryamucyate || 303 ||\n \nananyāḥ pañcakālajñā vyatiriktā na ye prabhoḥ |\nprāk sṛṣṭāstanmukhodbhūtāḥ dviṣaṭkādhyātmacintakāḥ || 304 ||\n \ncāturvyūhaparatvena yeṣāṃ vai prabhavāpyayau |\nkarmaṇāmapi sannyāsaṃ kurvantyadhyakṣataḥ kramāt || 305 ||\n \nato'mī durlabhatarāḥ pāramyaṃ yasya taṃ prati |\nprameyaniṣṭhā śraddhā vā sphuṭāstatkarmaṇi sthitāḥ || 306 ||\n \nparatvamanyamārgasthā necchanti ca parasparam |\nya icchanti vibhosteṣāṃ sthitirnāsti tathā kṛtau || 307 ||\n \nmuktādhikāriṇaṃ taṃ vai labdhalakṣamakṛtrimam |\npañcakālarataṃ siddhaṃ tantrasiddhāntapāragam || 308 ||\n \ntenaiva śrutimantrāṇāṃ sthūlānāmapi codanā |\npratikarmaṇi vai kāryā yathāvasaralakṣaṇā || 309 ||\n \nyasmādabjasamudbhūtamaṇḍalādiṣu vṛttiṣu |\nsvārthato vā parārthena sadārādhanakarmaṇi || 310 ||\n \nnityasiddhe tadākāre tatparatve'pi santatam |\nyasyāsti saktirhṛdaye tasyāsau sannidhiṃ vrajet || 311 ||\n \nmantrarūpī jagannāthaḥ paramātmācyutaḥ prabhuḥ |\natyautsukyaṃ vinā vipra manasaḥ prītaye tvapi || 312 ||\n \nkāmāptaye vā kīrtyarthaṃ tasya tadvihitaṃ dvija |\nsadhyānena pratiṣṭhānaṃ prāsāde svagṛhe'pi vā || 313 ||\n \niti samyak samākhyātaṃ mukhyakalpaṃ mahāmate |\nanukalpaṃ yadatrānyat tatsamāsānnibodha tu || 314 ||\n \nprāk prāptadīkṣitairvidhivat trayīdharmasthitairdvijaiḥ |\nnityārādhanasaktaistu bhaktairbhagavato vibhoḥ || 315 ||\n \ndhāraṇādhyānapūrvāṇāṃ labdhalakṣaistu karmaṇām |\nmantramaṇḍalamudrāstrakuṇḍādīnāṃ kṛtaśramaiḥ || 316 ||\n \nṣaḍadhvavyāptiniṣṭhaistu tyāgaśīlairamatsaraiḥ |\nanujjhitakramairdakṣaiḥ svakarmaparipālakaiḥ || 317 ||\n \nsatkīrtiprathitairloke tathā'kīrtibalipkṛtaiḥ |\npratiṣṭhāṃ labhate kartā taiḥ pratiṣṭhāpane kṛte || 318 ||\n \nniṣiddhamaravindākṣe ato'nyeṣāṃ hi sarvadā |\nmahāmahaṃ pratiṣṭhākhyaṃ karturvyāmiśrayājinām || 319 ||\n \nye punarlokadharmasthāḥ samabuddhipade sthitāḥ |\nbhagavatyaviśeṣajñā nityaṃ kāryavaśena tu || 320 ||\n \nvāṅbhātreṇa paratvaṃ vai sarveṣāṃ pravadanti vai |\nadhikāraṃ vinā ye'tra preritā devatārcane || 321 ||\n \nvyāmiśrayājinaste vai pātityapadasaṃsthitāḥ |\nnayanti narakaṃ nūnamevameva pravartinaḥ || 322 ||\n \nna tu sadbhaktipūtānāṃ vāsudevaratātmanām |\nkadācittatkṛte doṣaṃ vidadhāti ca khaṇḍanā || 323 ||\n \natastāvanmahābuddhe kartavyaṃ bhaktipūrvakam |\nbhaktyā vai mantraniṣṭhānāṃ tanmantro japakarmaṇi || 324 ||\n \nvarṇavyatyayamāpanno luptastena svareṇa vā |\nsvarādinādhikaścaiva mantro'narthapradaḥ sadā || 325 ||\n \nacirāttatprayoktṝṇāṃ tathāpi kamalodbhava |\natibhaktiprabhāvācca vāñjhitaṃ saṃprayacchati || 326 ||\n \nyasmāt sadbhaktipūtānāṃ prapannānāṃ kramaṃ vinā |\nprasādameti mantreśastvacirādbhāvitātmanām || 327 ||\n \nkiṃ punarvai kriyājñānasaṃpūrṇānāṃ dvijottama |\nśraddhābhaktiparāṇāṃ ca bodhitānāṃ ca deśikaiḥ || 328 ||\n \ntasmāt sarvaprayatnena śāsane'sminmahāmate |\nkāryaṃ dīkṣādikaṃ sarvaṃ bhaktānāṃ bhaktavatsale || 329 ||\n \nmāmasaṃpratipanno'piṃ matprāptyarthaṃ karoti ca |\nmandamadhyamabhaktānāṃ kāmabhogaratātmanām || 330 ||\n \nbhavināṃ māmakīṃ dīkṣāṃ mohādvā sthāpanādikam |\nsa nayatyacirāttasya bhaktirvījena vai saha || 331 ||\n \nsamantraṃ karmatantraṃ ca siddhayasca parāhmukham |\nihaiva śīghraṃ viprendra dehānte gatasantatiḥ || 332 ||\n \nghoraṃ prayāti narakaṃ bhuktvaivaṃ duṣkṛtaṃ mahat |\nbhagavanmantramāhātmyāttadvyāpāravaśāttu vai || 333 ||\n \nsaṃsargotthamaghaṃ yāti prāk saṃskāravaśāt punaḥ |\ncīrṇaduścarito bhūyaḥ prāpruyānmānuṣīṃ tanum || 334 ||\n \nprayatnamācarecchubhraṃ yena śāntimavāpnuyāt |\nsāhaṅkāraḥ sa ācāya svabhakto nādhikāryapi || 335 ||\n \nprāpnoti nūnaṃ svagatiṃ svakāmo nārakīṃ tathā |\nsarvagastvapi mantrātmā sarvānugrahakṛdadvijaḥ || 336 ||\n \nyadyapyevaṃ hitaṃ tatra na bhajettatra sannidhim |\npratimāmadhyadehāntaṃ nūnamāvāhya tatkṣaṇāt || 337 ||\n \nbhūtavetāḷayakṣādyāḥ kurvantyarthādikakṣayam |\nanyadraśanasaṃsthā ye nānugrāhyāstato mune || 338 ||\n \nnopāsyo hi tathācāryaḥ saṃsārabhayabhīruṇā |\nsamyagbhaktipareṇaiva ḍambharāgojjhitena ca || 339 ||\n \nata eva mahābuddhe pratiṣṭhākhyaṃ makhottamam |\nnirvartanīyamāmūlādvaiṣṇavānāṃ ca vaiṣṇavaiḥ || 340 ||\n \nevaṃ dravyamayo yatra sanniveśo munīśvara |\nubhayānugrahaṃ nityaṃ karuṇābhaktilakṣaṇam || 341 ||\n \npratiṣṭhākhyaṃ hi tat karmabhuktimuktiphalapradam |\ntacca sadbrahnaniṣṭhānāṃ dvijānāmātmasiddhaye || 342 ||\n \nkartavyatvena vai nityaṃ prasiddhamamalekṣaṇa |\ntaddoṣācca yatasteṣāṃ vistāro hi na vidyate || 343 ||\n \ndehapātādṛte nānyaḥ tatpātastvatidoṣakṛt |\nādāveva hitattasmānnācartavyaṃ kṛtātmabhiḥ || 344 ||\n \ntatkarmapratipannānāṃ caturṇaāmapi taiḥ sadā |\nkāryaṃ samyak pratiṣṭhānamanugrahadhiyā mune || 345 ||\n \nnoparodhaḥ svabhāvena na lobhena na nāmataḥ |\nprāpte hyākasmike doṣe tvaṅgabhaṅgādike mune || 346 ||\n \nbhaktānāmanukaṃpārthaṃ divyairmantrairbalādikaiḥ |\ndvādaśākṣarapūrvaiśca mokṣaikaphalalakṣaṇaiḥ || 347 ||\n \nsaṃpūjite tu tairbhaktaiḥ kurute niṣkṛtiṃ sadā |\nsarvanāśena bimbānāmaṅgamātropakalpanā || 348 ||\n \ntattatkartavyamuddiśya viśeṣaḥ prāgudīritaḥ |\ntathāpi vistareṇātra vidhānamavadhāraya || 349 ||\n \ndevasiddhamunīndrādyairevaṃsaṃsthāpite sati |\nbimbe corādibhirnaṣṭe sadyaḥ saṃpādya pūrvavat || 350 ||\n \nsthāpayedvidhivanmantrī rātrāvahani sandhyayoḥ |\nna kālo'tra parijñeyo naṣṭoddhāre viśeṣataḥ || 351 ||\n \nbālālaye tu prathame jīrṇoddhāre tathāntime |\nprāyascittaṃ pravakṣyāmi mune samyak śrṛṇuṣva me || 352 ||\n \natīte prārthite kāle kartrā prāsādaberayoḥ |\nnirmāṇe snapanaṃ kāryamuttamaṃ śāstrayoditam || 353 ||\n \npaścādapyarthayet kālaṃ vāñchitaṃ tatsamāpane |\nna kṛtvaivaṃ gate paścāt kāle dvādaśavārṣike || 354 ||\n \npunaḥ pratiṣṭhāṃ kurvīta mūle bālālaye tu vā |\nbimbe corādibhirnaṣṭe bālagehe pramādataḥ || 355 ||\n \ntathaivāpādya tāmarcāṃ pratiṣṭhāpya yatāvidhi |\nadhamasnapanaṃ kṛtvā śāntihomaṃ samācaret || 356 ||\n \nsvasthānāccalite tasmin hetunā yena kenacit |\nyathāpūrvaṃ pratiṣṭhāpya snāpayetpuruṣottamam || 357 ||\n \nsarvaṃ bālagṛhe kāryaṃ nityanaimittikātmakam |\nekaberavidhānena pavitrārohapaścimam || 358 ||\n \nstenairnaṣṭe tathā vimbe tattaddravyeṇa pūrvavat |\nnirmāya lakṣaṇopetaṃ pratiṣṭhāpya tathaiva tu || 359 ||\n \npūrvavat pūjayenmantrī bimbaṃ sarvatra sarvadā |\ndravyāntareṇa vā kuryāddeśiko yāgasiddhaye || 360 ||\n \ncorairapahṛtaṃ bimbaṃ punaḥ prāptaṃ yadi dvija |\npunaḥ pratiṣṭhāṃ kurvīta nayanonmīlanaṃ vinā || 361 ||\n \ncorabhūtairdvijaiḥ spṛṣṭe adhamasnapanaṃ caret |\nuttamasnapanaṃ kuryāt praveśe garbhaveśmani || 362 ||\n \nciroṣite tu saṃspṛṣṭe pratiṣṭhāṃ punarārabhet |\nśvasṛgālabiḍālādyaiḥ praviṣṭe garbhaveśmani || 363 ||\n \nadhamasnapanenaiva śāntihomaṃ samācaret |\nadhiṣṭhiteṅkaṇe caitaiḥ śāntyarthaṃ juhuyācchatam || 364 ||\n \netairbimbe tu saṃspṛṣṭe snāpayenmadyamottamam |\nspṛṣṭe tu pakṣibhiḥ kaiściddoṣa āyatane bhavet || 365 ||\n \nkākakukkuṭagṛdhrādyaiḥ spṛṣṭe bimbe pramādataḥ |\npūrvavat snapanaṃ kṛtvā śāntihomaṃ samācaret || 366 ||\n \nkhadyotādyaistu saṃspṛṣṭe adhamasnapanaṃ caret |\nna bhṛṅgamakṣikādyaistu spṛṣṭe doṣo bhaveddhruvam || 367 ||\n \ntathā pipīlikādyaistu na tatprāyairviśeṣataḥ |\nretorudhiraviṇmūtrāpeyamāṃsādivastubhiḥ || 368 ||\n \ndevabimbe tu saṃspṛṣṭe kuryāt snapanamuttamam |\netaiḥ spṛṣṭe'ṅkaṇādau tu tasmāduddhṛtya tatkṣaṇāt || 369 ||\n \ngomayenopalipyātha prokṣayeddravyapañcakaiḥ |\nśāntyarthaṃ juhuyānmantrī tilājyābhyāṃ śataṃ śatam || 370 ||\n \nvaiśyaiśca vaiṣṇavairbimbe śūdraiḥ strībhirviśeṣataḥ |\nvimāne sthāpite spṛṣṭe kṣāḷayet pañcagavyakaiḥ || 371 ||\n \nśāntihomaṃ prakurvīta madhukṣīrādibhiḥ śatam |\nbimbe'nulomaiḥ saṃspṛṣṭe pratilomaiśca garhitaiḥ || 372 ||\n \nsnapanaṃ śāntihomaṃ ca sadānaṃ sarvadā caret |\nvaikhānasaistu saṃspṛṣṭe payaḥsnānena śudhyati || 373 ||\n \nārādhite svamārgeṇa pratiṣṭhāmācaret punaḥ |\npratimā caiva tatpīṭhaṃ prāsādo garbhamandiram || 374 ||\n \nvigrahaṃ devadevasya catuṣṭayamidaṃ samam |\nsamādhiśca tathā śāntiḥ kāryā tatra sadā samā || 375 ||\n \nvedikāyāṃ tathā cakre paṅkaje cakrapaṅkaje |\nhemādidravyaracite maṇḍale rajasā kṛte || 376 ||\n \nsamādhiścaiva śāntiśca pratipattiśca tādṛśī |\nprākāre gopuradvāramaṇṭapādipariṣkṛte || 377 ||\n \nśivādibhirna doṣo'sti prāṅkaṇādāvadhiṣṭhite |\npraviṣṭe yajanasthāne prokṣayet pañcagavyakaiḥ || 378 ||\n \nmaṇṭapāṅkaṇaśālāsu māḷikādyāsu bhūmiṣu |\npūjāṅgatvena vihitairgurusādhakadīkṣitaiḥ || 379 ||\n \nna doṣo dvijaśārdūla śayanāsanabhojanaiḥ |\npādaprakṣāḷanācāmasnānābhyaṅgādikairapi || 380 ||\n \nanyaiḥ klṛpteṣu caiteṣu gomayenopalipya ca |\nprokṣayet paccabhirgavyaiḥ kuśodakasamanvitaiḥ || 381 ||\n \nbiḍālamūṣikāsarpamaṇḍūkakṛkalāsakaiḥ |\nākhucucundarī godhārājilādyaiśca jantubhiḥ || 382 ||\n \nadhiṣṭhite garbhagehe śāntihomaṃ samācaret |\nmakṣikāvāsavalmīkakṛmīṇāṃ nicayeṣvapi || 383 ||\n \nbimbe vimāne jāteṣu tadaivoddhṛtya tān punaḥ |\nsamādhāya yathāpūrvaṃ catuḥ sthānārcanādikam || 384 ||\n \nsnapanaṃ devadevasya kuryāduttamamadhyamam |\nmaṇṭapādau tu sarvatra kutracidvā harergṛhe || 385 ||\n \nbrahnadaṇḍādirohe ca chatrākāṇāṃ samutthitau |\nduṣṭasatvagaṇāpūrvapakṣisaṃghasamākule || 386 ||\n \nśāntihomaṃ prakurvīta tān vyapohya tadaiva tu |\nvimāne teṣu jāteṣu madhyamasnapanaṃ caret || 387 ||\n \nbimbe yadi tadā kāryaṃ pravāsāvasathādikam |\nkarma kṛtvā yathāpūrvaṃ tyāgāntaṃ tu nṛpājñayā || 388 ||\n \nnavīkṛtya punarbimbaṃ purāvat sthāpayedbudhaḥ |\nraktastrīṣu samutpannāsvarcāyāmevameva tu || 389 ||\n \nsamādhāya pratiṣṭhāpya śāntyarthaṃ punareva tu |\nsnāpayeddevadeveśamuttamottamavartmanā || 390 ||\n \nvimāna āsu jātāsu kuryāt snapanamadhyamam |\nmaṇṭapādiṣu jātāsu snapanaṃ ca samācaret || 391 ||\n \ndṛṣṭāsvetāsu viprondra prāṅkaṇādau tu kutracit |\ntāstadaiva samuddhṛtya gavyaiḥ saṃprokṣayettataḥ || 392 ||\n \nśāntyarthaṃ juhuyānmantrī bahiścet saghṛtaistilaiḥ |\ndevālayeṣvakartavye kṛte karmaṇi kutracit || 393 ||\n \nmadhyamāvaraṇādantaḥ snapanaṃ homapaścimam |\nśāntaye juhuyānmantrī bahiścejjvalite'nale || 394 ||\n \nchardiniṣṭhīvalālādyairdūṣite devasajhani |\ntadaiva tadvyapohyātra pañcagavyairvilipya ca || 395 ||\n \njapedastraśataṃ mantrī hṛnmantraṃ ca vidhānataḥ |\nprāyaścittaṃ pravakṣyāmi śavaspṛṣṭau viśeṣataḥ || 396 ||\n \ndvijātiśavasaṃspṛṣṭe pramādāddevakautuke |\nekāśītighaṭaiḥ snāpya mūlamantrāyutaṃ hunet || 397 ||\n \nkṣatraviṭchūdrajātīnāṃ śavaiḥ spṛṣṭe tu kautuke |\nmadhyamenottamenaiva mahasrakalaśena tu || 398 ||\n \nkrameṇa snāpayeddevamekaikena yathāvidhi |\nśāntyarthaṃ havanaṃ kṛtvā yathāpūrvaṃ tathā japet || 399 ||\n \nanulomaśavaspṛṣṭau saṃprokṣaṇamathācaret |\ncaṇḍālapatitodakyāsūtikāśavadūṣite || 400 ||\n \nbimbe pratiṣṭhāṃ kurvīta sahasrakalaśāplavam |\nśāntihomāyutaṃ tadvajjapaṃ kuryādyathākramam || 401 ||\n \nvimāne brāhnaṇādīnāmanulomādikasya ca |\nśavaspṛṣṭau tu sakṣālya bahūdakaghaṭena tu || 402 ||\n \nuttamottamaniṣṭhaṃ tu snapanaṃ madhyamādhamāt |\nsaṃsnāpya devadeveśamekaikena krameṇa tu || 403 ||\n \nśāntihomaṃ prakurvīta paścānmantraṃ yathā japet |\nprathamāvṛtimārabhya rathyāvaraṇapaścime || 404 ||\n \ndūṣite prāṅgaṇakṣetre prāguktaiḥ kramaśo bhuvaḥ |\nsthalaṃ saṃśodhya vidhivaddīkṣitairmantravittamaiḥ || 405 ||\n \nmukhyottamāttu snapanānnīcāntimamanukramāt |\nsnāpayitvā viśeṣeṇa śāntihomaṃ smācaret || 406 ||\n \nevamevāntyajātīnāṃ śavaspṛṣṭau samācaret |\nsālamaṇṭapapīṭheṣu gopure mandire'pi vā || 407 ||\n \nvimānādvāhyataḥ vkā'pi parivārālayādiṣu |\nvarṇānāṃ brāhnaṇādīnāmanulomādikasya ca || 408 ||\n \nmaraṇeṣvapi jāteṣu tattadāvaramoktavat |\npaśvādiṣu mṛteṣveṣu gajāśvoṣṭrakharādiṣu || 409 ||\n \nmaraṇādiṣu sarvatra bhūśuddhiṃ purataścaret |\nśvasṛgālaśavādyeṣu kākaśyenādijantuṣu || 410 ||\n \nmārjāravānarādyeṣu tathānyeṣvevamādiṣu |\nsaṃprokṣya pañcagavyena śāntihomaṃ samācaret || 411 ||\n \nmṛte mūṣikasarpādau bhūśuddhiṃ ca japaṃ caret |\nmaraṇādiṣu sarvatra bhūśuddhiṃ purataścaret || 412 ||\n \nsarvāvāse mahāpīṭhe tathā śailamayeṣvapi |\npradeśeṣu samālipya gomayena samantataḥ || 413 ||\n \nprokṣayet pañcabhirgavyaiḥ puṇyāhoktipurassaram |\ngṛhārcāyāṃ na doṣo'sti mṛte pūjāgṛhādbahiḥ || 414 ||\n \nkṣālanālepanādyena va rmaṇā tatra śodhayet |\nsannikarṣe gṛhārcāyāḥ kṣīreṇa snāpya pūjayet || 415 ||\n \ndevasiddhamunīndrādyaiḥ kalpite bhagavadgṛhe |\ntattadaṅgatayā klṛpte grāmādau rāṣṭrasaṃkulāt || 416 ||\n \ncaṇḍālapatitodakyāsūtikāśabarādibhiḥ |\ndūṣite bhagavadbimbe saṃprokṣaṇavidhiṃ caret || 417 ||\n \nsahasrakalaśairdevaṃ sannikṛṣṭe'bhiṣicya ca |\nśāntihomaṃ prakurvīta catuḥsthānārcanādikam || 418 ||\n \nsahasrakṛtvastadanu japaṃ kuryāttathāvidham |\nprāsāde vā'ṅkaṇadvāri maṇṭape pacanālaye || 419 ||\n \npuṣpāvāse jalāgāra dhanadhānyālayādiṣu |\ndhvajapīṭhe mahāpīṭhe rathyāvṛtigaṇeṣvapi || 420 ||\n \nutsavāṅgatayā klṛpte grāmādau rāṣṭrasaṃkulāt |\ncaṇḍālapatitodakyāsūtikāśabarādibhiḥ || 421 ||\n \nvarṇānāṃ brāhnaṇādīnāmanulomavilomayoḥ |\nśavāsthibhiśca sanduṣṭāṃ sarvatraikatra vā kṣitim || 422 ||\n \nkhātvā mṛdaṃ samuddhṛtya bahiḥ prakṣipya śuddhayā |\nsaṃpūrya ca samīkṛtya kuśādbhiḥ parimṛjya ca || 423 ||\n \ngomayenopalipyātha puṇyāhavacanādikam |\npañcagavyena cābhyukṣya gogaṇaṃ tatra vāsayet || 424 ||\n \nvācayitvā mahāśāntiṃ bnāhnaṇairvedapāragaiḥ |\nbhojayitvā dvijāṃstatra tebhyo dadyāttu dakṣiṇām || 425 ||\n \nkṛtvaivaṃ sthūlaśuddhiṃ tu śāntiṃ kuryādanukramāt |\npañcayajñamayīṃ puṇyāṃ sarvādoṣāpanuttaye || 426 ||\n \nevaṃ varṣāvadhiryāvanna kṛtā śāntikī kriyā |\nsahasrakalaśenaiva pavitrāvartitena ca || 427 ||\n \nvyāpakaiḥ pañcabhirmantraiḥ pañcadhā snāpayedvibhum |\ndhvajamutthāpya vidhivannavāhādyutsavaṃ purā || 428 ||\n \nśāntyarthaṃ sarvadoṣāṇāṃ kuryāttīrthāghamarṣaṇam |\ncakraśaṅkhagadāpajhavṛttakuṇḍeṣvanukramāt || 429 ||\n \ntat kuryāt pañcabhirmukhyairdvādaśārṇapurassaraiḥ |\nmadhukṣīrādibhirdravyaiḥ pañcabhirniyutākhyayā || 430 ||\n \nsaṅkhyayā juhuyānmantrī lakṣasaṅkhyā bhavedyathā |\nanukalpe vidhirayaṃ śāntikarmaṇi saṃmataḥ || 431 ||\n \nmukhyakalpo viśeṣeṇa vakṣyate homakarmaṇi |\nsthāpanoktavidhānena kalpite maṇṭape śubhe || 432 ||\n \ncakrāmburuhapūrveṣu yathāvatkalpiteṣu ca |\nklṛpteṣu daśasaṅkhayeṣu vrahnavṛkṣādisaṃbhavaiḥ || 433 ||\n \nsamidgaṇaistilairājyaiḥ secitaiḥ prāgudīritaiḥ |\npañcabhirmadhurādyaiśca miśrībhūtaiḥ krameṇa tu || 434 ||\n \nmahattarāṇāṃ doṣāṇāṃ śāntaye mantravittamaiḥ |\nayutaṃ niyutaṃ lakṣaṃ koṭiniṣṭhaṃ yathābalam || 435 ||\n \nhotavyaṃ pūrṇayā sārdhaṃ daśabhirmantrasattamaiḥ |\nkuṇḍeṣu madhyapūrveṣu mantrāṇāṃ niyamaṃ śrṛṇu || 436 ||\n \ncakrābje dvādaśārṇena vasvaśre'ṣṭākṣareṇa tu |\nṣaḍarṇena ṣaḍaśre tu śaṅkhābhe praṇavena tu || 437 ||\n \njitaṃtayā caturyaśre viśvatrātā trikoṇake |\ndvātriṃśaddalapajhākhye nṛsiṃhānuṣṭubhena tu || 438 ||\n \nsaudarśananṛsiṃhena cakrakuṇḍe'kṣarārake |\nvarāheṇārdhacandrākhye vṛtte saudarśanena tu || 439 ||\n \ndhiṣṇyadvayaṃ madhyavedyāḥ prāguktaṃ dakṣiṇottare |\nśeṣāṇi paritaḥ kuryāddikṣu caivaṃ vidikṣu ca || 440 ||\n \nsiddhamantrā niyoktavyā hotāraḥśāntikarmaṇi |\nsarvakuṇḍāni sarveṣāṃ mantrāṇāmicchayā guroḥ || 441 ||\n \nkalpanīyāni vā mantrā yataḥ sarvaphalapradāḥ |\nnyastamantrairyathānyāyaṃ japyāste saṅkhyayā tayā || 442 ||\n \ngobhūhematilānnānāṃ dānairyogyajanasya ca |\ntṛptiḥ kāryā viśeṣeṇa divyādyāyatanasya ca || 443 ||\n \nprajāpālanaśīlena bhūpenātmahitecchunā |\nśāntirevaṃvidhā kāryā śāstrajñairbahubhirdhanaiḥ || 444 ||\n \nprācuryāt sarvadoṣāṇāṃ dharmajñaiḥ śāntikī kriyā |\nnirvartuṃ na tu śakyā cenmahā snānādipañcakam || 445 ||\n \nmahādānāvasānaṃ ca kārya divyālayādiṣu |\npaunaḥpunyena bidhivacchuddhena draviṇena ca || 446 ||\n \nulkāśanyādipāte ca nakṣatrapatane ca khāt |\nsadhūme ca diśādāhe bhūtādyāveśite nṛpe || 447 ||\n \ndurbhikṣe vyādhite rāṣṭre tathā vai śatrusaṅkaṭe |\nsūryodayasya vyatyāse bhūkampe tadvidāraṇe || 448 ||\n \nativṛṣṭāvanāvṛṣṭhau devatāhasane sati |\nrodane ca tathā khinne tathārcācalane'pi ca || 449 ||\n \nbhramaṇe ca tathā pīṭhādaṅgabhaṅgādike sati |\nśaithilye saraghādīnāmudbhave bahudhā gṛhe || 450 ||\n \nevamādiṣu cānyeṣu durnimitteṣu satsu ca |\nśāntiretaiśca jāyeta kriyamāṇairanukramāt || 451 ||\n \ncatuḥsthānārcanaṃ kāryaṃ doṣamātrasamudbhave |\nyathāśakti daridrāṇāṃ dānamātraṃ kathañcana || 452 ||\n \nprāsāde maṇṭape sāle gopure māḷikādike |\npramādādagninā dagdhe tā nītvā'nyatra devatāḥ || 453 ||\n \nyathāpūrvaṃ navaṃ kṛtvā pratiṣṭhāpya vidhānataḥ |\nuttamaṃ snapanaṃ kuryāttasya doṣasya śāntaye || 454 ||\n \nhīnaikadeśe prāsāde hutabhugvātavṛṣṭibhiḥ |\nkāraṇaiḥ kaiścidanyairvā sandheyaṃ tacca śilpibhiḥ || 455 ||\n \nadhamaṃ snapanaṃ kṛtvā śāntihomaṃ samācaret |\nvimāne sarvato bhagne bālasthānaṃ prakalpya ca || 456 ||\n \ntathaiva bāle bimbe tu nityanaimittikādikam |\npavitrārohaṇāntaṃ ca sarvakarma samācaret || 457 ||\n \ntaddoṣaśāntaye kāryaṃ snapanaṃ madhyamaṃ punaḥ |\nbhagnabimbasamādhāne viśeṣaḥ prāgudīritaḥ || 458 ||\n \ntathāpi vistareṇādya procyate tadvidhiṃ śrṛṇu |\nmūlabimbe'gninā dagdhe bālasthāne tathārcayet || 458 ||\n \ntathāpi vistareṇādya procyate tadvidhiṃ śrṛṇu |\nmūlabimbe'gninā dagdhe bālasthāne tathārcayet || 459 ||\n \nsahasrakalāśasnānamācartavyaṃ vidhānataḥ |\nvahninā kamabimbādau vaivarṇyaṃ samupāgate || 460 ||\n \ntattadbimbeṣu kurvīta snapanaṃ cottamaṃ kramāt |\nvahnivātādivegena mantriṇāmaparādhataḥ || 461 ||\n \nsauvarṇe rājate bimbe tāmrarītimaye tu vā |\nbhinnāṅge sati saṃdheyaṃ tatkṣaṇācchilpivittamaiḥ || 462 ||\n \nlohāntareṇa tadbimbaṃ na sandheyaṃ prayatnataḥ |\ntāmrarītimayaṃ yadvā sandhayedvittavarjitaḥ || 463 ||\n \nyaddravyeṇāditaḥ klṛptaṃ taddravyeṇātha sandhayet |\ntyaktaṃ bimbaṃ samudrāntaḥ prakṣipecchāstravartmanā || 464 ||\n \nsuvarṇarajatotthaṃ yat mahāṅgeṣu ca sakṣatam |\nna tyājyaṃ tat samādheyaṃ tatsthāṃ śaktiṃ visṛjya ca || 465 ||\n \ntaddravyeṇa yathāpūrvaṃ bimbakarma samāpayet |\nmṛtkāṣṭhopalaje bhagne bimbe kenāpi hetunā || 466 ||\n \nbālālayagate bimbe tāṃ śaktiṃ śannirodhya ca |\nduṣṭāmarcāṃ parityajya kṛtvā bimbāntaraṃ punaḥ || 467 ||\n \nna tyājyā mṛttikāśūlarajvādyā devanirmite |\ndevayakṣamunīndrādyairanyaiḥ paurāṇikaistu vā || 468 ||\n \npratiṣṭite tathā jīrṇe bimbe svarṇādilohaje |\ntadaṅgaṃ sandhayet paścāt suvarṇenaiva nānyathā || 469 ||\n \nbhagne śilāmaye bimbe devamunyādikalpite |\ntadaṅgaṃ rukmajaṃ kṛtvā sandheyaṃ taddṛḍhaṃ yathā || 470 ||\n \ndevādisthāpite bimbe hīnāṅge mṛṇmaye sati |\nkadācinna parityājyaṃ tat sandheyaṃ tadā śanaiḥ || 471 ||\n \nevaṃ jīrṇaṃ tathābhūtaṃ tadaṅgaṃ sandhayet sadā |\nna bālagehabimbādyamanyenaiva tu kārayet || 472 ||\n \nnityādau vartamāne'tra sarvaṃ kāryamatandritaiḥ |\nevameva svayaṃvyakte kārayettantravittamaḥ || 473 ||\n \ndevādipūjite vā'pi svayaṃvyakte tu kautuke |\nmṛddāruje tu sañjīrṇe kṛmivahnijalādibhiḥ || 474 ||\n \ntattadvālagṛhaṃ kṛtvā pūjyamāne tu pūrvavat |\nkramādarcāntaraṃ kṛtvā sthāpayecca yathāvidhi || 475 ||\n \nvālabimbe tu jīrṇe'tra kuryādevaṃ punaḥ punaḥ |\nmanuṣyanirmite jīrṇe naṣṭe duṣṭe tu vā vkacit || 476 ||\n \nvarṇaśobhādihīne ca bimbe śailamaye sati |\nviśeṣānmṛṇmaye vā'pi citrābhāsapaṭādiṣu || 477 ||\n \nbālabimbe samāhūya citrayitvā tu pūrvavat |\npunaḥ pratiṣṭhāṃ kurvīta vidhivanmantravittamaḥ || 478 ||\n \nrītije tāmraje vā'pi ārakūṭavinirmite |\npraṇīte pūjyamāne tu kāmyabimbādike sati || 479 ||\n \nkālāntareṇa jīrṇe'sminnutkṛṣṭe samupasthite |\nnikṛṣṭaṃ santyajedvidvānna doṣastatra vidyate || 480 ||\n \nlohapāṣāṇamṛtkāṣṭhaiḥ sthāpite mūlakautuke |\nna saṃpādyamato'nyena kadācinmukhyavastunā || 481 ||\n \npurāvajjīrṇatāṃ yātaṃ kartavyaṃ mūlakautuke |\nbahuberaikabairābhyāṃ sthāpitābhyāṃ gṛhāntare || 482 ||\n \njīrṇoddhāre'pi kartavyaṃ pūrvavat sthāpitaṃ budhaiḥ |\nlakṣmyādikāntārahite bahubere purā sthite || 483 ||\n \njīrṇe tu pascāddevībhyāṃ sahitaṃ vā prakalpayet |\nsarvadhā bahuberatvahānirna syādviparyayāt || 484 ||\n \ndevayakṣamunīndrādyaiḥ sthāpite lakṣaṇojjhite |\nbimbe vimāne prākāre gopure dvāri maṇṭape || 485 ||\n \npīṭhe vā pacanāvāse kośāgārādivastuṣu |\njīrṇeṣu pūrvavat kuryānna kuryāllakṣaṇāntaram || 486 ||\n \npāpiṣṭhairatinaṣṭe'smin tridaśādipratiṣṭhite |\nbimbādau vaiṣṇave cihne lakṣaṇaiścāpi varjite || 487 ||\n \nyukte vā pūrvavat kuryāt pūrvarūpānusārataḥ |\nrājarāṣṭravināśaḥ syādanyathā kalpite sati || 488 ||\n \ndevasiddhamunīndrādyaiḥ sthāpitā pūjitā purā |\nvidyutprapātapūrvaiśca doṣairyā cātidūṣitā || 489 ||\n \nnirdoṣādāsanāttasmāttāmutthāpya visṛjya ca |\npūrvavannirmitāṃ pīṭhe pratiṣṭhāpya vidhānataḥ || 490 ||\n \npīṭhabhaṅge tathānyasmin kalpite yojayeddṛḍham |\nkṣmābhedajalavegādyaiḥ patitaṃ gavadgṛham || 491 ||\n \nprāgbimbasahitaṃ tasmāddeśādanyatra kalpayet |\nnaṣṭe sabimbe sadane divyādau prāgāvadācaret || 492 ||\n \ncoranadyādivegādyairatinaṣṭe tu mānuṣe |\nbimbe paścāt prakurvīta pūrvavadvānyathāpi vā || 493 ||\n \nna śūnyamūlabimbatvādbālārcāvāhanādikam |\nna kāryaṃ deśikendreṇa pūrvavat sthāpya pūjayet || 494 ||\n \nevaṃ hi sarvadevānāṃ paravyūhādirūpiṇām |\nviṣvaksenagaṇeśādiparivāragaṇasya ca || 495 ||\n \nklṛptānāṃ gopurādyeṣu vibhavavyūharūpiṇām |\nsānnidyātiśayātteṣu pūjitānāṃ dinaṃ prati || 496 ||\n \njīrṇoddhāravidhāne ca viśeṣaḥ kathito mayā |\nmantrasiddhaiśca vividhairmunibhirmanujaistathā || 497 ||\n \npratiṣṭhitānāṃ gehānāṃ cirakālavaśena tu |\npatanasphoṭabhedādināśakaṃ bhagavadgṛhe || 498 ||\n \nnirvāhakānāṃ bhaktānāṃ śāstrajñānāmanujñayā |\nbāhye bāhyāntare teṣāṃ rakṣaṇārthaṃ śilādibhiḥ || 499 ||\n \nnipuṇaiḥ śilpibhiḥ kāryo bhittibandhaḥ samantataḥ |\nprāsāde maṇṭape cāgrye prākāre gopure tu vā || 500 ||\n \nprāṅkaṇe pacanāvāse kośāgāre'mbarāspade |\npuṣpapānīyaśālāyāmavaghātagṛhādiṣu || 501 ||\n \nsnānārthamaṇṭape vā'pi tathā vai yāgamaṇṭape |\njīrṇekālāntare caiva vibhūtyā vistṛte gṛhe || 502 ||\n \nrakṣārthaṃ viniyogārthaṃ tadbāhye tu vivardhayet |\nabyantarāt samārabhya hrāsayenna tu kutracit || 503 ||\n \npramukhe sarvavastūni bandhayet parito'thavā |\nprāgudagvā na vṛddhiḥ syāt pṛṣṭhe vāruṇayāmyayoḥ || 504 ||\n \nuttare paścime vā'tha vṛddhiṃ kuryānmahānase |\npaurāṇikālayaṃ pīṭhaṃ tathā tīrthaṃ sarovaram || 505 ||\n \nmaṭhaṃ vā maṇṭapādyaṃ vā cihnaṃ saudarśanādikam |\nna cālayet prayatnena sālādīnāṃ ca kalpane || 506 ||\n \nbāhyataḥ kalpayettāni laṃghayitvā purātanam |\nprāk sthitasya bahiścāntarvardhite hrāsite sati || 507 ||\n \npāścātye na tu doṣaḥ syādāyāmocchrābavistare |\nbrahnarudrendrayakṣādyaistathā klṛptaṃ purātanam || 508 ||\n \ncirāyuṣo'rthavṛdhyarthī cālayenna tu kutracit |\ntathā sarovaraṃ kūpaṃ mṛdādyairna tu pūrayet || 509 ||\n \nalpīyāṃsi vimānāni vibhūtyā śraddhayā'thavā |\nmahānti kārayet paścānna doṣa upajāyate || 510 ||\n \nsālagopurapīṭhānāṃ maṇṭapādyaṅgarūpiṇām |\nprathame kalpane caiva naṣṭoddhāre viśeṣataḥ || 511 ||\n \nekasmin prāk sthite vastunyaśaktau sthānasaṅkaṭe |\ngrahaṇaṃ na tu doṣaḥ syādamukhyaṃ mukhyagauravāt || 512 ||\n \nyadyat pādapratiṣṭhāyāṃ prāsādasya jagatpateḥ |\npādādhāraśilādyaṃ vai tathā brahnaśilādikam || 513 ||\n \nvinā pratiṣṭhite bimbe kuryāt snapanamuttamam |\nmadhunā payasā dadhnā ghṛtena caruṇā saha || 514 ||\n \nśāntihomaṃ prakurvīta sahasraśatasaṅkhyayā |\nprāsādaśca tathā bimbo yena śāstreṇa nirmitau || 515 ||\n \npratiṣṭhāpya ca tenaiva nityādau pūjayeddharim |\nyo'rcayedanyamārgeṇa tathā cārcāpayettu yaḥ || 516 ||\n \ntāvubhau kaluṣātmānau rājño rāṣṭrasya vai guroḥ |\nkulaṃ ca vyādhitaṃ caiva viplavaṃ duḥkhamañjasā || 517 ||\n \nvittahāniṃ viśeṣeṇa kuryātāmālayasya ca |\nna kuryāt tantrasāṃkaryaṃ pañcarātraparāyaṇaḥ || 518 ||\n \npunaḥ pratiṣṭhā kartavyā kṛte cettantrasaṃkare |\nvaikhānasādibhistantraiḥ prāsādārthaṃ puraiva tu || 519 ||\n \ngarbhanyāse kṛte'pyatra pañcarātrābhilāṣayā |\ntadaivoddhṛtya taṃ garbhaṃ pañcarātroktamācaret || 520 ||\n \ncaturdhā bhedabhinnastu pañcarātrākhya āgamaḥ |\ntallakṣaṇaṃ ca prāguktaṃ tathāpyatrāpyudīryate || 521 ||\n \npūrvamāgamasiddhāntaṃ dvitīyaṃ mantrasaṃjñitam |\ntṛtīyaṃ tantramityuktamanyat tantrāntaraṃ bhavet || 522 ||\n \nādyaṃ nityoditavyūhasthāpanādiprakāśakam |\napauruṣeyaṃ sadbrahnavāsudevākhyayājinām || 523 ||\n \nlakṣyabhūtaṃ dvijendrāṇāṃ hṛdisthamadhikāriṇām |\nvrahnopaniṣadākhyaṃ ca divyamantrakriyānvitam || 524 ||\n \nvivekadaṃ paraṃ śāstramanicchāto'pavargadam |\nevaṃ nityoditākhyasya nityākārasya ca prabhoḥ || 525 ||\n \nvāsudevābhidhānasya ṣāḍguṇyādimahodadheḥ |\nprathamaṃ lakṣaṇaṃ viddhi hṛdayādyaṅgaśabdavat || 526 ||\n \netadāgamasiddhāntaṃ śrutirūpaṃ tu viddhi tat |\neṣa kārtayugo dharamaḥ sarvadharmottamaḥ smṛtaḥ || 527 ||\n \ntatastretāyugasyādau bhogamokṣaprasiddhaye |\ntasmādāgamasiddhāntānniḥsṛtaṃ bahubhedakam || 528 ||\n \nmantrasiddhāntasaṃjñaṃ tajjāgradvayūhādimūrtinā |\nsamutkīrṇaṃ dvitīyasya sātvasatasya mahātmanaḥ || 529 ||\n \ntena pradyumnasaṃjñasya tena turyātmano vibhoḥ |\ntena vāgīśvarākhyasya tasmādvidyākhyavigrade || 530 ||\n \nsaṃkrāntaṃ ca tataḥ paścādrudrādityendravahniṣu |\ntathaiva nāradādyeṣu devarṣīṇāṃ gaṇeṣvapi || 531 ||\n \nsaṃkrātaṃ mantrasiddhāntaṃ bhedabhinnamanekadhā |\nyatra śāntataraṃ vyūhaṃ śāntoditamanantaram || 532 ||\n \nsuṣuptisaṃjñaṃ svapnākhyaṃ jāgradvayūhaṃ yathoditam |\nmūrtyantara keśavādyaṃ prādurbhāvaṃ tathāntaram || 533 ||\n \nhṛtpajhapajhapīṭhādau lakṣmīpuṣṭyādiśaktibhiḥ |\nlāñchanaiḥ śahkhacakrādyaiḥ garuḍapramukhairapi || 534 ||\n \nbhūtasiddhādibhiḥ sāstraparyantairyajanaṃ hitam |\nviśvatrātṛnṛsiṃhasya dīkṣāpūrvaṃ tathā param || 535 ||\n \nvihagavyūhasūkṣmākhyamadhikāraṃ yathākramam |\nsamayī putrakādīnāṃ caturṇāmabhiṣecanam || 536 ||\n \ntathaiva samayācāramūrtīnāṃ sthāpanakramam |\nmantramaṇḍalamudrāṇāṃ kuṇḍādīnāṃ ca lakṣaṇam || 537 ||\n \nkarmaṇāmevamādīnāṃ vidhānaṃ yatra puṣkalam |\nmantrasiddhāntasaṃjñaṃ tadbahubhedasamanvitam || 538 ||\n \nparavyūhādibhedena vinaikaikena mūrtinā |\nsāṅgena kevalenātha kāntāvyūhena bhūṣaṇaiḥ || 539 ||\n \ntathāstrairvigrahopetairāvṛtaṃ tantrasaṃjñitam |\nnṛsiṃhakapilakroḍahaṃsavāgīśvarādayaḥ || 540 ||\n \nmukhyādivṛttibhedena kevalā vāṅgasaṃyutāḥ |\ncakrādyastravaraiścātha būṣaṇairmakuṭādibhiḥ || 541 ||\n \nkāntāgaṇaiśca lakṣmyādyaiḥ parivāraiḥ khagādikaiḥ |\npūjitā vidhinā yatra tattantrāntaramīritam || 542 ||\n \nye janmakoṭibhiḥ siddhāsteṣāmanto'tra janmanaḥ |\nyasmāttasmādvivedaiṣa siddhāntākhyo yathārthataḥ || 543 ||\n \nśāstramantrakriyādīnāṃ mūrtīnāṃ bhavanasya ca |\ndeśikasyābhijātasya yathāpūrvaṃ parigrahaḥ || 544 ||\n \ntathaiva yāvatkālaṃ tu nācartavyaṃ tadanyathā |\nviparīte kṛte cātra rājarāṣṭrādyanarthakṛt || 545 ||\n \ntataḥ samācaredyatnāt pratiṣṭhāṃ prāk prayatnataḥ |\ntataḥ siddhāntasāṅkaryaṃ na kartavyaṃ kṛtātmabhiḥ || 546 ||\n \nyadyadiṣṭatamaṃ loke pūrvasiddhāvirodhi tat |\npratigrāhyamato'nyonyaviruddhaṃ saṃtyajedbudhaḥ || 547 ||\n \nvaikhānaseṣu tantreṣu śaivapāśupateṣu ca |\nvihitānyatrajātāni viruddhānīti kiṃ punaḥ || 548 ||\n \npañcarātravidhānena pūjyamāne pratiṣṭite |\nnānyena pūjanaṃ kāryaṃ viduṣā'pi kadācana || 549 ||\n \nsadbrahnaniratairmukhyaiḥ pañcarātraparāyaṇaiḥ |\npūjanīyaṃ viśeṣeṇa mukhyakalpādhikāribhiḥ || 550 ||\n \ntrayīdharmaratairvipraiḥ siddhānteṣvapi dīkṣitaiḥ |\nsadācāraratairvātha tadalābhe'nukalpake || 551 ||\n \nprāsāde sthāpito devo naikenārcyo viśeṣataḥ |\nbalihomādisaṃyukte vittāḍhye tvapi kiṃ punaḥ || 552 ||\n \npañcakālaratairmukhyairmantrasiddhāntavedibhiḥ |\npadārthasaptakaprājñairdādaśādhyātmakovidaiḥ || 553 ||\n \ntrayodaśavidhe karmaṇyabhisandhiparaiḥ sadā |\nkarmasanyāsibhiścāptaiḥ mukhyakalpādhikāribhiḥ || 554 ||\n \ntathānyairvā trayīniṣṭhaiḥ siddhāntārthaviśāradaiḥ |\nsamarcanīyamaniśaṃ dvicutaḥṣaḍbhiraṣṭabhiḥ || 555 ||\n \ndviṣaṭṣoḍaśaviṃśadbhiścaturviṃśatibhistu vā |\nteṣvekaḥ pūjayedantaḥ paryāyeṇa dinaṃ prati || 556 ||\n \ndvau ca trayo vā catvāraḥ kuryurevaṃ punaḥ punaḥ |\nparivārānarcayeyuranye deśikasattamāḥ || 557 ||\n \nanyo'gnikāryaṃ kurvīta kuryādanyo baliṃ kramāt |\neteṣāmupakurvīrannanye bhāgavatottamāḥ || 558 ||\n \ngurvādiṣṭena vidhinā kuryuranye ca sādhakāḥ |\nsarvamekena vā kāryaṃ bahūnāṃ saṃyatātmanām || 559 ||\n \npravīṇānāmabhijñānāṃ dīkṣitānāmasannidhau |\nvaideśikeṣu prāpteṣu bahuṣvāyatanārcane || 560 ||\n \nmūlādāvāhya bimbeṣu kurvīran pratikarmaṇi |\nutsavaṃ snapanaṃ yātrāṃ prabhūtānnanivedanam || 561 ||\n \ntattadbimbeṣu kurvīran mantriṇo bahavo yadi |\nnitye'pyevaṃ hi kurvīran pūjanaṃ vahnitarpaṇam || 562 ||\n \nbaliyānādikaṃ sarvamekadaiva tu mantriṇaḥ |\nna doṣo'tra tu vijñeyaḥ kālakarmanimittataḥ || 563 ||\n \nna gṛhe bahubhiḥ kāryaṃ nityanaimittikādikam |\nekadaivaṃ tu yajanamanyathā doṣadaṃ bhavet || 564 ||\n \ntaddoṣaśāntaye kuryācchāntihomasamanvitam |\nyathāśakti japenmantrī mūlamantrasya sādaram || 565 ||\n \nbhaktairbhāgavatairevaṃ prāsāde ca pratiṣṭhitaḥ |\nsamarcanīyo nityādau rājarāṣṭhrasamṛddhaye || 566 ||\n \nanyaiḥ saṃpūjito devo na kadācit prasīdati |\nprayacchatyaśubaṃ śaśvadviśeṣādrājarāṣṭrayoḥ || 567 ||\n \ntaddoṣaśāntaye kāryaṃ snapanaṃ cottamottamam |\nāvāhite pratiṣṭhāyāmarcāsu jagataḥ patau || 568 ||\n \nnodvāsyaḥ sarvapūjānāmāvāhya purato'rcanāt |\ntrikālamaṅgabimbeṣu karmārcādiṣu satsvapi || 569 ||\n \nāvāhya pūjayenmūlādviśeṣeṣvapi kāryataḥ |\ntattatkarmāvasāne tu punarmūle niyojayet || 570 ||\n \nyadyanyathā kṛte'rcāsu mūlamāvāhanādike |\nśāntaye snapanaṃ kuryāt adhamādhamasaṃjñitam || 571 ||\n \nprāyaścitteṣu sarveṣu doṣagauravalāghavam |\nsamīkṣya cāṅkurānarpya puṇyāhoktipurassaram || 572 ||\n \ncatuḥsthānārcanaṃ caiva mahatā haviṣārcanam |\nsnapanaṃ japasaṃyuktamācāryāṇāṃ ca dakṣiṇām || 573 ||\n \ngobhūhemādidānaṃ ca pañcakālajñabhojanam |\nkāraye cca yathāśakti mukhyakalpe viśeṣataḥ || 574 ||\n \npūjanaṃ snapanaṃ homamanukalpe samācaret |\natikrūrairavācyaistu bhuvaṃ doṣaiśca dūṣitām || 575 ||\n \nkhananādyaiśca saṃśodhya daśabhirvidhicoditaiḥ |\nyathāvat karṣayitvā tu ratnakāñcanajaṃ rajaḥ || 576 ||\n \nvikīrya sarvato dikṣu juhuyāttatra śāntaye |\ndevālayeṣu śūnyeṣu mahāsnānādikaṃ caret || 577 ||\n \nsvatantraparatantreṣu śūnyagrāmādivāstuṣu |\nmārjanālepanābyāṃ ca gavyairabhyukṣaṇena ca || 578 ||\n \nsaṃśodhya tattanmadhye tu vāpayedgavyapañcakam |\nbalidānaṃ prakurvīta vāstudevagaṇasya ca || 579 ||\n \ngobhūhemādikaṃ dadyādagurvādīnāṃ yathābalam |\nbhūpatiḥ satvaniṣṭhastu prajāpālanatatparaḥ || 580 ||\n \ndvijendraḥ pañcakālajñaḥ prayatnācchāntimācaret |\nanyathā yadyupekṣeta śāntikarma narādhipaḥ || 581 ||\n \nsvamātmānaṃ svarāṣṭraṃ ca svakośaṃ vāhanādikam |\nkaḷatraputrapautrāṃśca nāśayatyavisaṃśayam || 582 ||\n \ntasmādetāni rakṣeta bhūpatirbūtitatparaḥ |\nsvabudhyā parabudhyā vā kṛte vāpadi saṃkaṭe || 583 ||\n \ntulāpuruṣadānena suvarṇenopaśāmyati |\ntathā hiraṇyagarbhasthaḥ kuryāddānamalolupaḥ || 584 ||\n \nkāle kāle viśeṣeṇa brāhnaṇānāmanujñayā |\nsamaṭhaṃ sāgrahāraṃ ca prāsādaṃ parikalpya ca || 585 ||\n \nsarvadevamayo devaḥsarvavedamayo hariḥ |\nsarvayajñamayo viṣṇuḥ sarvalokamayo vibhuḥ || 586 ||\n \nsarvadharmamayo'nantaḥ sarvabhūtamayo dhruvaḥ |\nsarvatīrthamayo yogī pratiṣṭhāpyo vidhānataḥ || 587 ||\n \nanyatra vitate kuṇḍe yathābhimatamekhale |\npāvanairvaiṣṇavaiḥ sarvadoṣaghnaiḥ śruticoditaiḥ || 588 ||\n \nmantraiḥ prayogakuśalaiḥ juhuyurbrāhnaṇottamāḥ |\ndivyantarikṣabhaumeṣu mahotpāteṣu satsvapi || 589 ||\n \nśāntirevaṃ vidhānena kartavyā bhūtimicchatā |\nbahunātra kimuktena mune sarvāghanāśanam || 590 ||\n \nsaudarśanamahāyantrasthāpanaṃ viṣaye svake |\nvidhānaṃ paramaṃ viddhi rājarāṣṭrābhivardhanam || 591 ||\n \nlohena vā sacchilayā prakalpya |\nsudarśanaṃ yantravarasya madhye |\ntasyāparāṅge nṛhariṃ vidhāya |\nkarāmbujaiścakradharaiścaturbhiḥ || 592 ||\n \ngarbhāvṛtidvāri gavākṣayukta |\nprāsādamadhye vidhivanniveśya |\nsamarcayedyo vijayī sa bhūtvā |\nbhunakti bhogānakhilānihaiva || 593 ||\n"
}