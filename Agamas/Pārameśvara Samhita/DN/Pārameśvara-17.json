{
    "filename": "Pārameśvara-17.txt",
    "content": "\nश्रीः |\n\nसप्तदशोऽधयायः |\n\nशाण्डिल्यः |\nअथोत्सवविधानं तु वक्ष्यामि श्रृणु सत्तम |\nउत्सवारंभदिवसात् पूर्वस्मिन् पञ्चमेऽहनि || १ ||\n\nअंकुरारोपणं कुर्यात् पूर्वोक्तविधिना ततः |\nपूर्ववद्यागसदनं कल्पयित्बा विभूषयेत् || २ ||\n\nआचार्यान् देशिकेन्द्रस्तु चतुरो वरयेद्गुरुः |\nअथवाष्ट द्वादश वाविनीतान् संयतान् शुचीन् || ३ ||\n\nतत्तत्कर्मप्रयोगेषु कुशलान् शास्त्रकोविदान् |\nसोष्णीषैरुत्तरीयैश्च गन्धद्रव्यैश्च संयुतान् || ४ ||\n\nयजमानेन ते सर्वे शोभनीयाः प्रयत्नतः |\nकेचिद्गुरुनियुक्तास्तु कुम्भमण्डलपूजनम् || ५ ||\n\nकुर्यु रन्ये बलिं दद्युरन्ये बिम्बगतं विभुम् |\nपूजयेयुर्यथायोगं स्वयं वापि समाचरेत् || ६ ||\n\nवरयेत् साधकान् वापि कञ्चकाद्यैस्तु भूषितान् |\nविनयादिगुणोपेतान् कुशलान् नयकोविदान् || ७ ||\n\nउत्सवारम्भदिवसात् पूर्वेद्युश्च निशामुखे |\nकृताह्निको देशिकेन्द्रः प्रासादं संप्रविश्य च || ८ ||\n\nमूलमूर्तिगतं देवमर्घ्याद्यैः संप्रपूज्य च |\nतत्पादगौ करौ कृत्वा दैवं विज्ञापयेदिदम् || ९ ||\n\nभगवन् पुण्डरीकाक्ष करिप्ये कौतकक्रियाम् |\nमहोत्सवार्थं देवेश तदर्थं त्वं प्रसीद म् || १० ||\n\nइति विज्ञाप्य देवेशमावाह्योत्सवकौतुके |\nअर्घ्यगन्धादिनाभ्यर्च्य वासोभिर्विविधैः शुभैः || ११ ||\n\nभूषणैर्दिव्यगन्धैश्चाप्यलंकृत्य विशेषतः |\nसौवर्णं यानमारोप्य शङ्खभेर्यादिसंयुतम् || १२ ||\n\nछत्राद्यैश्च समायुक्तं प्रादक्षिण्यक्रमेण तु |\nआस्थानमण्टपं नीत्वा सौवर्णे भद्रविष्टरे || १३ ||\n\nतत्र मुक्तावितानाद्यैरुपरिष्टाद्विभूषिते |\nसर्वसाधनसंयुक्ते समारोप्य विधानतः || १४ ||\n\nपूजयित्वा जगन्नाथं प्रभूतान्नं निवेद्य च |\nकृत्वा संतर्पणान्तं च प्रासादं संप्रवेशयेत् || १५ ||\n\nततस्तु हेमजं पात्रं राजनं वा समाहरेत् |\nशालिजैस्तण्डुलैर्विप्र भारमात्रैः सुपूजिते || १६ ||\n\nतदर्धैर्वापि तत्पादैः षडंशैर्वाष्टमांशकैः |\nतदूर्ध्वे हेमजं सूत्रं क्षौमं कार्पासमेव च || १७ ||\n\nपट्टजं पञ्चभिः सूत्रैश्चतुभिः सप्तर्भिस्तु वा |\nकृतं न्यस्य सतांबूल तत्पात्रं विन्यसेत्ततः || १८ ||\n\nगर्भाग्रमण्टपे पीठे शालिभिः परिकल्पिते |\nभारमानैस्तदर्धैर्वा एवं शालिविनिर्मिते || १९ ||\n\nपीठे पात्रान्तरं न्यस्येदापूपिकसमन्वितम् |\nअर्घ्यादिना समभ्यर्च्य सम्यगाच्छाद्य वाससा || २० ||\n\nपात्रद्वयं दीक्षितयोर्न्यस्त्वा शिरसि देशिकः |\nयानादिके वा संस्थाप्य विभवानुगुणं द्विज || २१ ||\n\nसह ताभ्यां तु पात्राभ्यां नृत्तगीतादिसंयुतम् |\nप्रदक्षिणं परिभ्रम्य सर्वेष्वावरणेष्वपि || २२ ||\n\nएकस्मिन् वा चतुः कृत्वा ग्रामादौ वा प्रदक्षिणम् |\nनीत्वैकधा ततो विप्र प्रविशेन्मूलमन्दिरम् || २३ ||\n\nयद्वा सुदर्शनोपेतं विष्वक्सेनं तु वा द्विज |\nखगेशं वा हनूमन्तं विभीषणसमन्वितम् || २४ ||\n\nयानादिके समारोप्य ब्रामयेत्तु यथारुचि |\nगर्भगेहं प्रविश्याथ देवदेवस्य सन्निधौ || २५ ||\n\nपात्रद्वयं तु विन्यस्य आधारोपरि पूजयेत् |\nद्वादशार्णेन मन्त्रेण अर्घ्यगन्धादिकैस्तथा || २६ ||\n\nकृत्वा पुण्याहघोषं च अर्घ्याद्यैर्देवमर्च्य च |\nप्रथमं देवदेवस्य मूलमूर्तिगतस्य च || २७ ||\n\nबन्धयेत् कौतुकं सूत्रैर्हेमजैः पट्टजैस्तु वा |\nहेमजं सूत्रमादाय गन्धेनालिप्य बन्धयेत् || २८ ||\n\nदेवस्य दक्षिणे हस्ते यात्रामूर्तिगतस्य तु |\nजितन्ताख्येन मन्त्रेण शंखगीतादिसंयुतम् || २९ ||\n\nस्पृष्ट्वा दक्षिणहस्तेन सूत्रमस्त्रशतं जपेत् |\nश्रियो वामकरे कुर्यात् पट्टसूत्रेण कौतुकम् || ३० ||\n\nश्रीसूक्तमुच्चरन् वापि तन्मन्त्रेण द्विजोत्तम |\nपुष्ट्यास्तु बामहस्ते तु क्षौमसूत्रेण बन्धयेत् || ३१ ||\n\nकुर्यात् स्नपनबिंबस्य पट्टसूत्रेण कौतुकम् |\nकौतुकं देशिकेन्द्रस्तु कार्पासेन स्वदक्षिणे || ३२ ||\n\nकरे तु द्वादशार्णेन बन्धयेच्च ततः परम् |\nदेवमर्घ्यादिनाभ्यर्न्य अपूपान् विनिवेदयेत् || ३३ ||\n\nसर्वदोषप्रशान्त्यर्थं दर्पणादि च दर्शयेत् |\nअनुक्तमत्र यत्किंचित् तत्सर्वं प्राग्वदाचरेत् || ३४ ||\n\nएवं हि देवदेवस्य कृत्वा कौतुकबन्धनम् |\nततः समानयेद्देवं मण्टपे पुरतः स्थिते || ३५ ||\n\nततो देवं समभ्यर्च्य यावदात्मनिवेदनम् |\nपूर्वोदितक्रमेणैव ततो वै स्नानविष्टरे || ३६ ||\n\nस्नानासनोदितैर्भोगैः सर्वैरिष्ट्वा तु पूर्ववत् |\nअलंकारासने नीत्वा पूजयेत् क्रमयोगतः || ३७ ||\n\nनैवेद्यमधुपर्काद्यैर्हृद्यैश्च विविधैस्ततः |\nप्राग्वदिष्ट्वा ततः स्तोत्रैः स्तुवीत पुरुषोत्तमम् || ३८ ||\n\nततस्तु नूपुरान्तैस्च विविधैर्हेमभूषणैः |\nसद्रत्नघटितैश्चापि तथा मुक्तामयैर्द्विज || ३९ ||\n\nकिरीटाद्यैरलंकृत्य प्रणामैः सप्रदक्षिणैः |\nयथोदितं प्रतिष्ठायां तथाशयनकल्पनम् || ४० ||\n\nबिंबं चोपरि विन्यस्य शयने स्थापयेच्छुभे |\nकोणेषु स्थापयेद्दीपान् पालिकाः सांकुरास्तथा || ४१ ||\n\nतूर्यघोषैस्तथा वेदैः स्तोत्रैः स्तुत्वा मधुद्विषम् |\nजागरेण निशां नीत्वा तस्मादुत्सवकौतुकम् || ४२ ||\n\nप्रवेशयेद्गर्भगेहं प्रभातसमये ततः |\nआचार्यः स्नानपूर्वं तु नित्यं निर्वर्त्य पूर्ववत् || ४३ ||\n\nयागार्थमण्डपे सर्वसंभारान् संप्रवेश्य च |\nअतीते याममात्रे तु पूर्वाह्ने देशिकः स्वयम् || ४४ ||\n\nआचार्यैः साधकैश्चापि यजमानेन चान्वितः |\nमुहूर्ते शोभने प्राप्ते प्रविश्य भगवद्गृहम् || ४५ ||\n\nअग्रतो देवदेवस्य स्थित्वा विज्ञापयेदिदम् |\nप्रसीद देवदेवेश उत्सवः क्रियते मया || ४६ ||\n\nअस्मात् काललावद्यावत्पुष्पयागदिनान्तिमम् |\nत्वत्प्रीतये जगन्नाथ यद्यत् कर्म करोम्यहम् || ४७ ||\n\nतत्सर्वमात्मसात्कृत्वा कृपया मे प्रसीद ओम् |\nइति विज्ञाप्य देवेशं मूलमूर्तिगतं विभुम् || ४८ ||\n\nअर्घ्यगन्धादिनाभ्यर्च्य यात्रामूर्तिगतं तथा |\nपूजयित्वा जगन्नाथं पादुके विनिवेद्य च || ४९ ||\n\nश्रुतिघोषैश्च पुण्याहधोषैर्मङ्गलनिस्स्वनैः |\nतथा जयजयारावैः शङ्खकाहलनिस्वनैः || ५० ||\n\nभेरीपटहवादित्रनृत्तगीतसमन्वितैः |\nलाजानां प्रकरैः सार्धं पुष्पप्रकरमिश्रितै || ५१ ||\n\nमूर्तिपैर्देवदेवेशं तस्मादानीय बाह्यतः |\nदेवं प्रागाननं कृत्वा दर्शयित्वा समागतान् || ५२ ||\n\nपुरुषानुत्सवं द्रष्टुं यात्रोपकरणान्यपि |\nछत्रचामरपूर्वाणि विविधानि विशेषतः || ५३ ||\n\nयानमारोप्य देवेशं सौवर्णप्रभयान्विते |\nअर्घ्याद्यैरर्चयित्वा तु पृथुकानि निवेद्य च || ५४ ||\n\nवहेयुर्ब्राह्नणा यानं ध्यायन्तो विहगेश्वरम् |\nप्रथमावृतिमारभ्य रथ्यावरणपश्चिमम् || ५५ ||\n\nप्रदक्षिणक्रमेणैव परिभ्रमणमाचरेत् |\nव्राह्नणैर्ध्रियमाणैश्च कञ्चुकोष्णीषधारिभिः || ५६ ||\n\nमौलिकैरातपत्रैश्च मायूरैश्च सुशोभनैः |\nहेमदण्डसमायुक्तैस्तालवृन्तैस्तथाविधैः || ५७ ||\n\nपट्टजैर्विंविधैस्चापि चामरैश्च सितासितैः |\nकेतुदण्डैश्च विविधैर्वैजयन्तीविभूषितैः || ५८ ||\n\nकेवलै रत्नदण्डैश्च तथान्यैर्माङ्गलीयकैः |\nवन्दिबृन्दैश्च विविधैर्वीणावणुस्वनैस्तथा || ५९ ||\n\nसुवर्णश्रृंगघोषैश्च तथाऽन्यैर्मङ्गलस्वनैः |\nगणिकादेवदासीभिस्तथा नागरिकैर्जनैः || ६० ||\n\nविप्रैर्वेत्रलताहस्तैः कञ्चुकोष्णीषभूषितैः |\nअन्यैश्च भगवद्भक्तै र्ब्रह्णेः क्षत्रियादिभिः || ६१ ||\n\nराजोचितैः परिकरैरन्यैश्च विविधैः सह |\nएवं कृत्वा तु देवेशं नयेदास्थानमण्टपे || ६२ ||\n\nसमारोप्य च सौवर्णे विष्टरे जगतांपतिम् |\nअर्घ्यं पाद्यं तथाचामं मन्धमाल्यैस्च धूपकम् || ६३ ||\n\nअथार्हणजलं स्वच्छमपूपान् पृथुकानपि |\nतर्पणं नारिकेलोत्थरसमाचमनं तथा || ६४ ||\n\nमुखवाससमोपेतं ताम्बूलं च क्रमेण तु |\nनिवेद्य देवदेवाय उपहारांस्तु दर्शयेत् || ६५ ||\n\nततस्तु मण्टपात्तस्मादानयेद्यागमण्टपे |\nतत्र देवेशमारोप्य सौवर्णे भद्रविष्टरे || ६६ ||\n\nभूषणादीनि सर्वाणि तत्काले तु विसर्जयेत् |\nस्नानपीठे समारोप्य नववस्त्रास्तृते विभुम् || ६७ ||\n\nततो यात्राधिवासार्थमारभेन्मूलपूजनम् |\nकुम्भस्थानसमीपे तु उपविश्यासने शुभे || ६८ ||\n\nकरशुद्ध्यादिपूर्वं तु सर्वं कृत्वा विधानतः |\nप्राग्वद्यजेद्वुभुं सास्त्रं कुम्भे च करकान्विते || ६९ ||\n\nस्थापनं तोरणादीनामर्चनं प्राग्वदाचरेत् |\nअर्चनं कुमुदादीनामाचरेत्तु समाहितः || ७० ||\n\nकुमुदादिद्वयोर्मध्ये गरुडं पूजयेत्ततः |\nपुण्डरीकादिमध्ये च चक्रं संस्थाप्य पूजयेत् || ७१ ||\n\nशंखं चक्रं तथा लक्ष्मीं कुम्भं श्रीवत्समेव च |\nदर्पणं स्वस्तिकं मत्स्ययुग्मं वै मंगलाष्टकम् || ७२ ||\n\nकुमुदादिसमीपे तु विन्यसेत् क्रमयोगतः |\nसवस्त्रधान्यपीठे तु यथावित्तानुरूपतः || ७३ ||\n\nएकभारैर्द्विभारैर्वा शालिभिः परिकल्पिते |\nप्रत्येकं तण्डुलैश्चापि तिलैर्युक्ते सवस्त्रके || ७४ ||\n\nअष्टमंगलवियासेप्येवं सर्वत्र कल्पयेत् |\nप्राग्वत् स्थले समावाह्य मन्त्रेशं पूजयेत्ततः || ७५ ||\n\nस्नपनाना पुरोक्तानां पूर्वस्मिन्नवके द्विज |\nअधमोत्तमसंत्रं तु स्वनापरिकल्पयेत् || ७६ ||\n\nमण्डलस्येन्द्रदिग्भागे तत्पश्चाद्बिंबसन्निधिम् |\nगत्वा समारभेत् पूजां यथोक्तविधिना द्विज || ७७ ||\n\nसर्वं कृत्वा क्रमेणैव यावदात्मनिवेदनम् |\nकृत्वा पुण्याहघोषं च कुर्यात् कौतुकबन्धनम् || ७८ ||\n\nस्नानासनादिभिर्भोगैरिष्ट्वा चामलकान्तिमम् |\nस्नपनं विधिवत् कृत्वा शिरः प्लोतादिकं तथा || ७९ ||\n\nदत्वा समानयेद्देवं प्राग्भागे मण्डलस्य तु |\nसौवर्णे विष्टरे तत्र यजेत् सर्वेश्वरं विभुम् || ८० ||\n\nअलंकारासनाद्यैश्च भोगैः परमपावनैः |\nप्रभूतमथ नैवेद्यं विनिवेद्य यथाक्रमम् || ८१ ||\n\nसर्वं द्विजप्रदानान्तं कृत्वा वै कुण्डसन्निधिम् |\nगत्वा संस्कारपूर्वं तु सर्वमापाद्य तत्र तु || ८२ ||\n\nपूर्णाहुत्यवसानं तु गत्वा वै बिंबसन्निधिम् |\nहोमार्पणं समापाद्य संपूज्याज्यादिना ततः || ८३ ||\n\nपितॄणां संविभागं तु कृत्वा दत्वा बलिं क्रमात् |\nविष्वक्सेनं नयेत् सांगं ततस्तस्माज्जगत्पतिम् || ८४ ||\n\nआस्थानमण्टपे नीत्वा समारोप्य च विष्टरे |\nप्राप्तेऽपराह्नसमये कृत्वा संग्रहणं द्विज || ८५ ||\n\nपूर्ववत्तु मृदादीनां कृत्वा ग्रामप्रदक्षिणम् |\nपूर्वोदितविधानेन कुर्यादंकुररोपणम् || ८६ ||\n\nतत्काले देवदेवस्य विभवस्यानुगुण्यतः |\nविधिवत् पूजनं कृत्वा प्रभूतान्नं निवेदयेत् || ८७ ||\n\nस्थले भस्मनिभे पूर्वे पूजयेन्निष्फलं भवेत् |\nयोजयित्वा तु कुम्भस्थे वर्तयेन्मण्डलं ततः || ८८ ||\n\nसिताद्यैः पावनै रागैस्ततः कुम्भे समर्पयेत् |\nयथावद्देवदेवेशं पूजयेन्मण्डलं ततः || ८९ ||\n\nयथोक्तेन विधानेन गत्वा वै बिंबसन्निधिम् |\nतत्र संपूजयेद्देवं महता विभवेन तु || ९० ||\n\nअग्नौ सन्तर्पणं कुर्यात् यथोक्तविधिना ततः |\nगत्वा विंवसमीपे तु कृत्वा होमनिवेदनम् || ९१ ||\n\nसर्वं तु संविभागान्तं क्रमात् कृत्वा ततः परम् |\nविभवे सति वै कुर्याद्भूयः संपूजनं विभोः || ९२ ||\n\nहोमान्तमखिलं कृत्वा ततस्त्वास्थानमण्टपात् |\nनयेत्तु देवदेवेशं प्रासादमुखमण्डपे || ९३ ||\n\nप्रागाननं समारोप्य सौवर्णे भद्रविष्टरे |\nयात्रार्थं देवदेवस्य कुर्यात् कौतुकबन्धनम् || ९४ ||\n\nआदाय चरुपूर्वाणि बलिद्रव्याणि होमयेत् |\nप्रत्येकं मूलमन्त्रेण द्वाविंशत्परिसंख्यया || ९५ ||\n\nध्यात्वा ध्यात्वा तु होतव्यं तत्तद्रात्र्यधिदैवतम् |\nभवेत् प्रथमरात्रं तु वासुदेवाधिदैवतम् || ९६ ||\n\nसंकर्षदैवतं विद्धि द्वितीयं तु तृतीयकम् |\nप्रद्युम्नदैवतं चान्यदनिरुद्धाधिदैवतम् || ९७ ||\n\nभवेत् पञ्चमरात्रं यत् तन्नारायणदैवतम् |\nहयग्रीवाधिदैवं तु षष्ठरात्रमुदाहृतम् || ९८ ||\n\nसप्तमं वैप्णवं त्वन्यन्नरसिंहाधिदैवतम् |\nवराहदैवतं रात्रं नवमं द्विजसत्तम || ९९ ||\n\nएकाहमुत्सवं विद्धि वासुदेवाधिदैवतम् |\nत्र्यहं तु वासुदेवादिप्रद्युम्नान्ताधिदैवतम् || १०० ||\n\nपञ्चाहं वासुदेवादिपञ्चमूर्त्यधिदैवतम् |\nसप्ताहं वासुदेवादिसप्तमूर्त्यधिदैवतम् || १०१ ||\n\nद्वादशाहोत्सवं विप्र केशवाद्यधिदैवतम् |\nसर्वं पञ्चदशहादि वासुदेवाधिदैवतम् || १०२ ||\n\nदद्यात् प्रथमरात्रे तु बलिं बलिविधानवत् |\nपललै रजनीचूर्णैः सलाजदधिसक्तुभिः || १०३ ||\n\nदिनेष्वपि च सर्वेषु द्रव्यैरेभिर्बलिं ददेत् |\nयद्वा द्वितीयरात्रे तु दद्याच्च तिलतण्डुलैः || १०४ ||\n\nदद्यात् तृतीयरात्रौ तु धानास्त्वंबिकलाजकैः |\nदद्याच्चतुर्थरात्रे तु बलिं देशिकसत्तमः || १०५ ||\n\nनालिकेरपयःसक्तुशालिपिष्टैर्विमिश्रितैः |\nपञ्चमे तु बलिं दद्यात् पझबीजैः सहाक्षतैः || १०६ ||\n\nषष्ठरात्रे बलिं दद्यादपूपैश्चरुणा सह |\nअथवा सर्वरात्रेषु प्रदद्याच्चरुणा सह || १०७ ||\n\nतत्तद्दिनोदितैर्द्रव्यैर्बलिं तु द्विजसत्तम |\nसप्तमे तु गुलान्नेन पायसान्नेन चाष्टमे || १०८ ||\n\nनवमे कृसरान्नेन बलिं दद्याद्विचक्षणः |\nद्वादशाहोत्सवे विप्र माषान्नं दशमेऽहनि || १०९ ||\n\nशुद्धान्नमथवा विप्र मुद्गान्नं तु परेऽहनि |\nद्वादशे सर्वबलयः शुद्धान्नं शालिजं तु वा || ११० ||\n\nक्षीरं दध्याज्यसंयुक्तं गुलखण्डसमन्वितम् |\nइतः परं तु सर्वत्र शुद्धान्नं पायसं तु वा || १११ ||\n\nएकाहादिचतुष्के तु भवेत्तत्तद्दिनोदितम् |\nप्रत्येकमाढकं ग्राह्यं बलिद्रव्यं द्विजोत्तम || ११२ ||\n\nतदर्धं वाऽथ पादं वा यथावित्तानुरूपतः |\nएवं द्रव्याणि हुत्वा तु अलंकृत्य विशेषतः || ११३ ||\n\nयात्राबिंबगतं देवं विचित्रैर्वसनैस्तथा |\nविचित्रैर्भूषणैश्चापि माल्यैर्नानाविधैस्तथा || ११४ ||\n\nमुहूर्ते शोभने प्राप्ते सर्वमंगलसंयुतम् |\nत्यन्दनं वा गजं वापि यानं सौपर्णमेव वा || ११५ ||\n\nसपुष्पहेमप्रभया युक्तं पुष्पाद्यलंकृतम् |\nसौवर्णेन विमानेन युक्तं मायूरकेन वा || ११६ ||\n\nसमानीय तु संप्रोक्ष्य ध्यात्वा गरुडरूपिणम् |\nतन्मन्त्रेण समब्यर्च्य यानमर्घ्यादिभिस्ततः || ११७ ||\n\nकृत्वा पुण्याहघोषं च श्रुतिघोषसमन्वितम् |\nशङ्खतूर्यादिसंयुक्तं प्रादक्षिण्यक्रमेण तु || ११८ ||\n\nयाने तत्र समारोप्य यात्रामूर्तिगतं विभुम् |\nयात्रार्थं तत्र देवाय सार्घ्यं पाद्यं तथैव च || ११९ ||\n\nआचामं गन्धमाल्ये च दीपं धूपं तथैव च |\nअर्हणं मधुपर्कं च नैवेद्यं विविधं तथा || १२० ||\n\nपृथुकाद्यं पानकं च तर्पणाचमने तथा |\nताम्बूलं विनिवेद्याथ जपं कृत्वा विधानतः || १२१ ||\n\nअग्नौ संतर्पणं कुर्मात् तत्काले वापि होमयेत् |\nबलिद्रव्याणि सर्वाणि यथाकालानुरूपतः || १२२ ||\n\nरथयाने विशेष तु समाकर्णय सांप्रतम् |\nमुक्ताप्रपावितानैश्च सौवर्णैर्माञ्जरीगणैः || १२३ ||\n\nमुक्तादामसमेतैश्च विचित्रैः पुष्पदामभिः |\nहैमेन च वितानेन प्रभया च विशेषतः || १२४ ||\n\nमध्यतो भद्रपीठेन सौवर्णेन तथैव च |\nध्वजैश्च विविधै रम्यै पताकाभिश्च सर्वतः || १२५ ||\n\nभूषयेद्रथयानं तु तथा गरुडकेतुना |\nतत्र देवं समारोप्य पूजयेत् पूर्ववर्त्मना || १२६ ||\n\nआचार्याः साधकाश्चापि रथस्योर्ध्वतलस्थिताः |\nतस्याधस्तात् स्थले स्थाप्याः पश्चिमे छत्रधारकाः || १२७ ||\n\nतत्र तत्पार्श्वतः स्थाप्यौ मायूरच्छत्रधारिणौ |\nदक्षिणोत्तरपार्श्वस्थावग्रे चामरधारिणौ || १२८ ||\n\nसारथिस्तत्स्थले स्थाप्यस्त्वग्रतो मध्यदेशतः |\nततस्तु गरुडाद्यैश्च चक्रेण गरुडेन वा || १२९ ||\n\nअष्टाभिर्मंगलैश्चापि दीक्षितैर्ब्राह्नणैर्धृतैः |\nअर्घ्यगन्धादिभिश्चैव सार्धं घण्टारवैस्तथा || १३० ||\n\nशङ्खभेर्यादिभिश्चैव छत्रेण दीपधारकैः |\nआचार्यः साधको वापि बलिं दद्याद्विधानतः || १३१ ||\n\nप्रासादद्वारमारभ्य ग्राममध्यान्तमेव च |\nप्रथमावृतिमारभ्य सर्वेष्वावरणेष्वपि || १३२ ||\n\nदेवयानं परिब्रम्य प्रादक्षिण्यक्रमेण तु |\nरथ्यावरणपर्यन्तं तत्पश्चाद्भ्रामयेद्द्विज || १३३ ||\n\nग्रामे वा नगरे वापि पत्तेन वा महामते |\nबृहति स्यन्दने याने यानेनान्येन वान्तरा || १३४ ||\n\nभ्रामयित्वा तु तत्पश्चाद्बृहति स्यन्दनादिके |\nदेवेशं तु समारोप्य भ्रामयेद्ग्रामवीधिषु || १३५ ||\n\nदेवस्य पुरतो दूराद्गच्छेयुर्बलिदायिनः |\nध्वजदण्डधराः पश्चाच्छंखकाहलधारकाः || १३६ ||\n\nभेरीपटहपपूर्वाणां वाद्यानां घोषणोन्मुखाः |\nतत्पृष्टे गीतकाश्चापि वन्दिबृन्दास्तथैव च || १३७ ||\n\nसुवेषा भगवद्भक्तास्तथैव गणिकाजनाः |\nदासीगणाश्च तत्पृष्टे शोणदण्डवहा जनाः || १३८ ||\n\nलीलांगानि विचित्राणि धारयन्तस्तथैव च |\nवहन्तः पादुकादीनि ततो देवस्य पार्श्वतः || १३९ ||\n\nअग्रतः पृष्ठतश्चापि जनाश्चामरधारिणः |\nआतपत्रांश्च विविधान् तालवृन्तांस्तथैव च || १४० ||\n\nधारयन्तो द्विजाश्वापि ततो देवस्य दक्षिणे |\nकर्मारंभादि पठतो विप्रानेकायनान् न्यसेत् || १४१ ||\n\nऋक्सामपूर्वान् वामेपि पृष्ठतो वा निवेशयेत् |\nसुमृष्टधूपपात्रांश्च वहन्तः पृष्ठतस्तथा || १४२ ||\n\nपुरतो ऽस्त्रं स्मरन् यायात् स्वयं विघ्नांस्तु सूदयन् |\nअनेकशतसंख्यांश्च दीपानतिसमुज्ज्वलान् || १४३ ||\n\nधारयन्तो जना विप्र देवस्योभयपार्श्वयोः |\nगच्छेयुः पङ्क्तिरूपेण यावन्तो बलिवाहकाः || १४४ ||\n\nसर्वाणि राजचिह्नानि वहन्तो देवसन्निधौ |\nगच्छेयुरन्ये भक्ताश्च ब्राह्नणाः क्षत्रियास्तथा || १४५ ||\n\nवैश्याः शूद्राश्च चत्वारो ह्याश्रमस्थास्तथैव च |\nसर्वशास्त्रेषु कुशला भगवद्भाविनस्तथा || १४६ ||\n\nसेवेरन् सर्वतोदिक्कं वीक्षमाणाः परं विभुम् |\nग्रामस्यैन्द्रादियोगेन दिशासु विदिशासु च || १४७ ||\n\nमद्ये च कुमुदादीनां सगणानां क्रमेण तु |\nपीठिकासु बलिं दद्यान्निर्मितासु पुरैव तु || १४८ ||\n\nकुमुदादेर्गणानां तु नामानि क्रमशः श्रृणु |\nउत्कटः प्रकटश्चैव उन्मुखो विमुखस्तथा || १४९ ||\n\nअश्वग्रीवोऽश्ववदनः अश्वजिह्नस्तथैव च |\nहस्तिवक्त्रश्च कुमुदः हस्तिपादश्च केशवः || १५० ||\n\nवामनो नरकश्चापि नरो मर्दन एव च |\nमन्ददृष्टिश्च कन्तुश्च तथा कन्तुकलोचनः || १५१ ||\n\nपटहाक्षो विशालाक्षः क्षामकः क्षमकस्तथा |\nपाण्डरः पाण्डुपृष्ठश्च दुर्दिनः सुदिनस्तथा || १५२ ||\n\nवामदेवो महादेवो महाग्निर्मधुसूदनः |\nकनकः कालकश्चैव भावनो भवनस्तथा || १५३ ||\n\nभानुमान् बानुवेगश्च भास्करश्चाप्यभास्करः |\nविश्वसेनो विसेनश्च विष्वक्सेनो विसारणः || १५४ ||\n\nविस्तारो निस्तरश्चैव विदण्डी दण्ड एव च |\nकामदः कामुकश्चापि कामभृत् कामनाशनः || १५५ ||\n\nपञ्चाशच्च गणा ह्येत् प्राचीं दिशमुपाश्रिताः |\nएते पारिषदाः प्रोक्ताः कुमुदस्य वशानुगाः || १५६ ||\n\nशतं शतं गृहगणाः एकैकस्यानुयायिनः |\nएषां कुमुदपूर्वाणां क्रमेण च बलिं हरेत् || १५७ ||\n\nपार्श्वस्थमण्डलेष्वेवं गृहेभ्यस्तु बलिं हरेत् |\nदेवा एते गृहाश्चापि ऐन्द्रे तु बलिभागिनः || १५८ ||\n\nआग्नेयो निधनस्चैव अग्निजिह्वो हुताशनः |\nअग्निरूपोऽग्निवर्णश्चाप्यग्निवर्णोऽहिरेव च || १५९ ||\n\nअग्निवक्त्रो महावक्त्रे महासेनो महोदरः |\nकरालः काकजिह्वश्च काकवक्त्रोऽग्निवक्त्रकः || १६० ||\n\nमण्डुर्मण्डूकवक्त्रश्च देवो देवलकस्तथा |\nशर्वकः शमकश्चापि शंकुः शंकुश्रवास्तथा || १६१ ||\n\nमारीचो द्रोणमारीचो महिषो माहिषस्तथा |\nकुम्भनासो विनासश्च कुम्भकर्णो विकर्णकः || १६२ ||\n\nविदारी विक्रमश्चैव मस्करी मस्करस्तथा |\nसूकरः सूकरास्यश्च शशः शशमुखसस्तथा || १६३ ||\n\nसिंहः सिंहमुखश्चैव नरसिंहो नरस्तथा |\nकालधृक्कालसूत्रश्च सूत्रकः सूत्र एव च || १६४ ||\n\nविनाली नालकण्ठश्च आग्नेयीं दिशमाश्रिताः |\nकुमुदाक्षगणा ह्येते संयुक्ता आसुरैर्गणैः || १६५ ||\n\nआग्नेय्यां पीठिकायां तु कुमुदाक्षबलिं हरेत् |\nधर्मो धर्मधरो धर्मो धर्मराजो धनुर्धरः || १६६ ||\n\nविनयः प्रश्रयश्चैव निश्रेयो निर्गुणस्तथा |\nअलसः कुणपश्चैव क्रूरबाहुश्च कुंजरः || १६७ ||\n\nप्रांशुर्दमननिष्कोपौ निरनुक्रोशनिर्ममौ |\nविभवोऽविभवश्चैव हुताशो बहुरेव च || १६८ ||\n\nऊर्ध्वरक्षणसंज्ञश्च एकलः पाकलस्तथा |\nकंकटः कटकश्चेव अवटः शंखचक्रिणौ || १६९ ||\n\nगदी खड्गी च शार्ङ्गी च तथा शार्ङ्गधरो मुने |\nवासुदेवोऽपि भद्रश्च केतुमान् केतुकस्तथा || १७० ||\n\nक्षमी च ज्वलनश्चापि किन्नरोऽश्वत्थ एव च |\nसुप्तः सुजपनश्चापि जपः पश्चिम एव च || १७१ ||\n\nकैक्षिकश्च तथा स्वजो बाडवश्चाक्षमी तथा |\nगणाः पञ्छाशादेते तु दक्षिणां दिशमाश्रिताः || १७२ ||\n\nपुण्डरीक वशाह्येते पितृगृहसमन्विताः |\nसर्वत्रैवं समृद्दिष्टाः पच्चाशच्छक्तिका गृहाः || १७३ ||\n\nप्रदद्यात् पुण्डरीकायेयैभिर्युक्ताय वै बलिम् |\nनिष्कृतिः प्रकृतिश्चैव सुकृतिर्विकृतिस्तथा || १७४ ||\n\nदारुणो दमकश्चैव रक्षको लक्षकस्तथा |\nमाधवो मांसकश्चैव निष्ठुरः खरभाषणः || १७५ ||\n\nप्रलंबो लम्बकश्चैव प्राणनः प्रणयस्तथा |\nवीरसेनोंगदश्चैव विभाषश्च विभीषणः || १७६ ||\n\nरक्ताक्षो लोहिताक्षश्च रक्तजिह्वो विजिह्वकः |\nविद्युत्केशो विशालाक्षो विक्षरो वीरहा तथा || १७७ ||\n\nअक्षरः प्राक्षरश्चैव कामरूपविरूपिणौ |\nसर्वगः सर्वविद्गौरः संभवः प्रभवस्तथा || १७८ ||\n\nवारुणो वसुरेवापि विमर्दो दमनस्तथा |\nवैकर्तनो विकर्ता च कपर्दी च प्रबुस्तथा || १७९ ||\n\nकन्दकी कन्दकश्रापि नाकी च वरुणोऽरुणः |\nगणा एते च पञ्चाशन्नैरृतिं दिशमाश्रिताः || १८० ||\n\nयातुगृहैस्तु संयुक्ता वामनस्यानुगा इमे |\nएभिर्युक्ताय विधिना वामनाय बलिं ददेत् || १८१ ||\n\nवरुणो वारुणश्चैव पाशी पाशधरो गुरुः |\nक्षेपणः क्षोभणश्चैव नारदः सर्वदो रविः || १८२ ||\n\nसुमना नामनो हंसो वैकुण्ठः परमः परः |\nहनुमान् वसुमान् भद्रो भद्रवः प्रभवस्तथा || १८३ ||\n\nमहाकर्णो विकर्णश्च शशकः शलकः पिकः |\nवानरो नरकश्चैव कार्ष्णिः कर्णधरोंऽशुमान् || १८४ ||\n\nचक्रोऽग्रश्च तथा वज्री वज्रनाभो विनाभकः |\nकरभः कुरभश्चैव दाक्षिणो दक्षिणः सुहृत् || १८५ ||\n\nदुर्गन्धः पूतिगन्धश्च तार्क्ष्यो गरुड एव च |\nविरोधो रोधको रोधः कंकणस्च वृकोदरः || १८६ ||\n\nएते गणाश्च पञ्चाशत् पश्चिमां दिशमाश्रिताः |\nशंकुकर्णवशा ह्येते पाशग्रहगणान्विताः || १८७ ||\n\nसहैभिः शंकुकर्णाय पीठिकायां बलिं ददेत् |\nमरुर्मारुतगो रुर्वी आखुर्वायुसुतोऽनिलः || १८८ ||\n\nगलर्तो वर्तकः कंको मार्गणः प्रांकणोऽचलः |\nबलो बलनिधिर्वीरो विरोधो रोधको विधिः || १८९ ||\n\nसिद्धवः सुयवश्चैव शंकरो धीरकस्तथा |\nमाली मालाविधिर्वस्तुः समर्थः सुमहोत्सवः || १९० ||\n\nकर्कटः कटकश्चैव गन्धो गन्धवहः परः |\nसिक्तकः सिक्तरोगी च सेवकः सेवनः सवः || १९१ ||\n\nऔषधो भेषजो वापि रोगी रोगभवस्तथा |\nकारणः करणः कर्ता गरवीरोऽखलस्तथा || १९२ ||\n\nवलश्च वाकुवाहश्च सुचारश्च तथैव च |\nगणाः पश्चाशदेते तु वायव्यां दिशमाश्रिताः || १९३ ||\n\nसर्वनेत्रानुगान् नित्यं गन्धर्वगृहसंयुताः |\nप्रदद्यात् सर्वनेत्राय एभिर्युक्ताय वै बलिम् || १९४ ||\n\nसोमः सोमकलः सोम्यः सामवित् सामनायकः |\nसुधा सुधाता धाता च सुराष्ट्रः काष्ठकः कलिः || १९५ ||\n\nकालधृक्कालचक्रश्च कालकूटविषो बल |\nअमृतोऽमृतनाथश्च केयूरी केबली बली || १९६ ||\n\nविष्णुः कृष्णपिशंगांगी रेखालेखः पिक शुकः |\nलूबकश्च शुकश्चैव श्येनः श्येनमुखस्तथा || १९७ ||\n\nमार्जारो मरुभृद्वालो गुल्मः कणवकः कणः |\nशेषो विशेष उच्छेषः कर्दमः पूतिविग्रहः || १९८ ||\n\nसाम्बः संवत्सरश्चैव वेगी वेगधरो मरुत् |\nगणाः पञ्चाशदेते तु सोमस्य दिशमाश्रिताः || १९९ ||\n\nसुमुखस्य वशा ह्येते यक्षग्रहसमन्विताः |\nसुमुखाय बलिं दद्यादेभिः सह यथाविधि || २०० ||\n\nईशान ईश्वरो व्यापी व्यसनो विनशो बुधः |\nधरो बको विशो वादः शकुनिः शकटो घटः || २०१ ||\n\nवृक्षः कक्षः क्षमी क्षान्तिर्मातृरोमा कपिंजलः |\nब्रह्नण्यो ब्रह्नविद्ब्रह्नी व्रह्नात्मा व्रह्नसाधनः || २०२ ||\n\nवेदी वेदविदुद्वन्धः शंकरः शांकरस्तथा |\nधीमान् विसृष्टिरिष्टात्मा दुष्टात्मा दुष्टकर्मकृत् || २०३ ||\n\nविजेता विकचो वादी नोदी त्रिपक एकभुक् |\nसर्वभुक सर्वगः सर्वः सर्वभंगः सनातनः || २०४ ||\n\nगोविन्दो गोपतिश्चेव गोप्ता चेव महेश्वरः |\nपञ्चाशच्च गणा ह्येते ऐशानीं दिशमाश्रिताः || २०५ ||\n\nसुप्रतिष्ठवशा ह्येते पिशाचगृहसंयुताः |\nसुप्रतिष्ठितसंज्ञाय एभिः सार्धं वलिं ददेत् || २०६ ||\n\nसिद्धो धाता विधाता च धाता चैव प्रजापतिः |\nलोकेशो लोककृत् कर्ता स्रष्टा ब्रह्ना तथात्मभूः || २०७ ||\n\nसुतापश्च तुलश्चैव तथा वै रीतिवर्धनः |\nअव्यक्तो गुणवान् गौणो गुणभुक्च तथैवहि || २०८ ||\n\nउद्गीतः प्रणवश्चापि हिरण्यगर्भसंज्ञितः |\nविरिञ्चः पुष्करश्चैव भासनो भास एव च || २०९ ||\n\nविकर्णो विजयश्चैव तथा चैव रथंतरः |\nछन्दो यजुस्तथा ऋक् च अथर्वा च ततः परम् || २१० ||\n\nमरीचिरंगिराश्चैव पुलहः क्रतुरेव च |\nवसिष्ठश्च प्रचेताश्च शलभो भीष्म एव च || २११ ||\n\nहेमन्तः शिशिरश्चापि कुसुमाकरसंज्ञितः |\nकलहश्च विरागिश्च अमर्षो रोषणस्तथा || २१२ ||\n\nशोषणश्च गतिश्चैव हर्षणो वर्धनस्तथा |\nगणाः पञ्चाशदेते तु व्योमसिद्धगृहान्विताः || २१३ ||\n\nप्रदद्यात् पृश्निगर्भाय सार्धमेभिर्बलिं द्विज |\nमनुष्यो मानवश्चैव मण्डको मानवस्तथा || २१४ ||\n\nमकरश्च तथा चोरः कंपश्चैव प्रकंपनः |\nअलंपटश्च पटद योजको भजको ग्रहीः || २१५ ||\n\nरेचको रोचको मायो धारो वारो रसश्चलः |\nचापालिकः कपिर्बाणो ग्रजनो गर्जनो गुडः || २१६ ||\n\nतित्तरश्चटको ध्वाङ्क्षो बलीवर्दो महानटः |\nहर्षो धर्मप्रशास्ता च शमको दुन्दुभिः शठः || २१७ ||\n\nकुक्षिः कुमारः कायस्थो लावकोऽप्रशुनः शुनः |\nलवणो रवणो ऋद्धो राजसस्तामसोऽचलः || २१८ ||\n\nकल्याणो भगदत्तश्च पृथिवीतलसंस्थिताः |\nगणाः पञ्चाशदेते तु भूमिग्रहसमन्विताः || २१९ ||\n\nमहाबला दुराधर्षा मानवस्य वशानुगाः |\nमानवाय बलिं दद्यादेभिर्युक्ताय साधकः || २२० ||\n\nएते पञ्चाशतः प्रोक्ता गणानामधिपा द्विज |\nऐकैकस्य भवेदेषां गणाश्चान्ये शतं शतम् || २२१ ||\n\nएवं पञ्चाशत्सहस्रं एतेषां परिचारकाः |\nचत्वरे च चतुष्के च सभायां ग्राममध्यके || २२२ ||\n\nग्रामद्वारेषु सर्वेषु तिष्ठन्ति विविधायुधाः |\nजनानयोग्यान् बाधन्ते तथा पाषण्डिनोपि च || २२३ ||\n\nनद्यादिषु च देशेषु संचरन्ति यथारुचि |\nदशानां कुमुदादीनां गणेशानां द्विजोत्तम || २२४ ||\n\nगणानामुत्कटादीनामुदितानां क्रमेण तु |\nप्रणवाद्यैर्नमोन्तैस्तु स्वैस्वैर्नामभिरेव च || २२५ ||\n\nअर्ध्यं गन्धं तथा माल्यं धूपं गन्धाम्बुपूर्वकम् |\nबलिं भूयो जलं चापि ताम्बूलं क्रमशो ददेत् || २२६ ||\n\nगीतनृत्तादिकं सर्वं पूर्ववत् परिकल्पयेत् |\nपञ्चाशतां सहस्राणां गणशो गणशो द्विज || २२७ ||\n\nनमः पारिषदेभ्यश्च इत्युक्त्वा वलिविस्तरम् |\nभूमौ प्रतिदिशं कुर्यात् सर्वशान्तिकरं शुभम् || २२८ ||\n\nपञ्चाशतां सहस्राणा एकैकस्य पृथक् पृथक् |\nशतं शतं परिवारा एते ग्रहगणाः स्मृताः || २२९ ||\n\nएषां ग्रहगणानां तु परिवाराः सहस्रशः |\nअसंख्येयाश्चरन्तस्तु सर्वतः पृथिवीमिमाम् || २३० ||\n\nसंचरान्ति ग्रहगणा उक्ता दशविधा महीम् |\nदेवा दैत्याश्च पितरः राक्षसा नागनायकाः || २३१ ||\n\nगन्धर्वयक्षाः पैशाचाः सिद्धाश्चापि धरागणाः |\nएते दशविधा ब्रह्नन् दशदिक्षु स्थिताः सदा || २३२ ||\n\nउक्ताः पञ्चदशानां तु एतेषां नायका गणाः |\nतेषां तु पूजया सर्वे सुखं यान्ति न संशयः || २३३ ||\n\nपीठोर्ध्वे कुमुदादीनां बलिं दद्याद्विचक्षणः |\nभूतले गोमयाद्येन लेपिते वा यथारुचि || २३४ ||\n\nगणानामुत्कटादीनां बलिं तत्परितो ददेत् |\nअन्येषामापि सर्वेषां तद्बहिर्विकिरेद्बलिम् || २३५ ||\n\nअमुक्तानां च सर्वेषां ग्राममद्ये बलिं क्षिपेत् |\nकुमुदादिगणेशानाम् अनुकल्पे विधानतः || २३६ ||\n\nबलिं दत्वाऽवशिष्टानां सर्वेषामपि वै पृथक् |\nनमः पारिषदेभ्यश्चेत्युक्त्वा तस्माद्बलिं द्विज || २३७ ||\n\nअवशिष्टं बलिद्रव्यं ग्राममध्ये विनिक्षिपेत् |\nसंतर्पणार्थं भूतानां सर्वदेशनिवासिनाम् || २३८ ||\n\nरात्र्यामावाहनं ब्रह्नन् ध्वजारोहणवासरे |\nन कृतं कुमुदादीनां सगणानां ततोद्य तु || २३९ ||\n\nतेषामावाहनं कुर्याद् बलिं दद्याद्विधानतः |\nध्वजारोहदिने पूर्वं तेषामावाहने कृते || २४० ||\n\nतद्वासरात् समारब्य यावदुत्सववासरम् |\nपायसेन बलिं दद्याच्छुद्धान्नेनाथवा द्विज || २४१ ||\n\nदिवा वापि रजन्यां वा कालयोरुभयोस्तु वा |\nभवेत् कर्तुर्महान् दोष आहूतानामनर्चनात् || २४२ ||\n\nकेनापि हेतुना यत्र वलिदानं न शक्यते |\nयात्रारंभदिने तत्र तेषामावाहनं चरेत् || २४३ ||\n\nएवन्तु बलिसंयुक्तं देवेशं भ्रामयेद्द्विज |\nप्रादक्षिण्येन वै ग्राणे नगरे वापि पत्तने || २४४ ||\n\nयात्रायां वर्तमानायां देवदेवाय भक्तितः |\nमुखवासं सताम्बूलं बहुशोऽथ निवेदयेत् || २४५ ||\n\nचन्दनं श्रमशान्त्यर्थं कर्पूराद्यैः सुभावितम् |\nप्रदद्याद्देवदेवाय माल्यानि विविधान्यपि || २४६ ||\n\nशीतलं तर्पणजलं नारिकेलजलान्वितम् |\nश्रमशान्तिनिमित्तानि अन्यान्यपि निवेदयेत् || २४७ ||\n\nदिगष्टके तु ग्रामादेस्तन्मद्ये च विशेषतः |\nगीतकैर्विविधैनर्त्तैस्तन्त्रीवाद्यसमन्वितैः || २४८ ||\n\nशंखभेरीमृदंगाद्यैर्देवेशं परितोषयेत् |\nएवं देवं परिब्राम्य ग्रामादौ बलिसंयुतम् || २४९ ||\n\nपुनः प्रदक्षिणं कृत्वा प्रासादावरणेषु च |\nप्रासादद्वारदेशे तु देवदेवस्य भक्तितः || २५० ||\n\nअर्घ्यं पाद्यं तथाचामं गन्धं माल्यं च धूपकम् |\nनिवेद्य देवदेवेशं स्वस्थाने सन्निवेशयेत् || २५१ ||\n\nततो यागगृहं गत्वा देशिकः सुसमाहितः |\nतिलैराज्यैश्च पूर्णान्तं यात्राहोमं समापयेत् || २५२ ||\n\nएवं बलिसमायुक्तमन्येषु दिवसेष्वपि |\nअह्नि रात्रौ तु देवस्य परिब्रमणमारभेत् || २५३ ||\n\nतीर्थयात्रादिने कुर्यात् परिभ्रमणमह्नि वै |\nकुर्यात् स्नपनबिंबे च स्नपनं तु दिवानिशम् || २५४ ||\n\nआरम्भदिनमारभ्य यावदन्तिमवासरम् |\nतत्रापि चांकुरारोपं सप्तमे पञ्चमे तु वा || २५५ ||\n\nवासरे पूर्ववच्चापि कुर्यात् कौतुकबन्धनम् |\nद्वितीये वासरे प्राप्ते देवमास्थानमण्टपे || २५६ ||\n\nयागागारेऽथवानीय समारोप्य च विष्टरे |\nततो यागगृहं गत्वा देशिको विधिना यजेत् || २५७ ||\n\nकलशे मण्डले चैव ततो गत्वा तु मण्डपम् |\nपूजयेद्देवदेवेशं महता विभवेन तु || २५८ ||\n\nततो यागगृहे सम्यग्वह्वौ सन्तर्प्य पूर्वबत् |\nततस्तस्मात् समानीय महदास्थानमण्टपम् || २५९ ||\n\nतत्र सम्यक् समब्यर्च्य देवं नीराजनान्तिमम् |\nमहाहविर्निवेद्याथापूपादिसमन्वितम् || २६० ||\n\nतस्माद्देवं समानीय मण्टपे यागनिर्मिते |\nतत्र देवं समब्यर्च्य अर्घ्यपाद्यादिभिस्ततः || २६१ ||\n\nअग्नौ सन्तर्य्य विधिवत् पूर्णाहुत्यावसानिकम् |\nअलंकृतं तु देवेशं पूर्ववद्वसनादिकैः || २६२ ||\n\nयानादिके समारोप्य पूर्वोक्तक्रमयोगतः |\nभ्रमयित्वा तु बेवेशं ग्रामे त्वन्तः प्रवेशयेत् || २६३ ||\n\nमण्टपे देवदेवेशमानीय स्नानविष्टरे |\nसमारोप्यार्घ्यपाद्यैश्च दद्यादाचमनं विभोः || २६४ ||\n\nगन्धं पुष्पं च धूपं च दीपं नीराजनान्तिमम् |\nवेदघोषैश्च गीताद्यैरर्हणोदपुरस्सरम् || २६५ ||\n\nकदलीफलसंयुक्तमपूपं गुलसंयुतम् |\nपानकं तर्पणजलं नालिकेररसान्वितम् || २६६ ||\n\nताम्बूलं शशिसंयुक्तम् ततो यात्रार्थकल्पितम् |\nवसनाद्यं परित्यज्य स्नानशाटीं निवेद्य च || २६७ ||\n\nतैलेनाभ्यंजनं कृत्वा समुद्वर्त्य यथाविधि |\nशिरस्यामलकं दत्वा संस्नाप्य बहुभिर्जलैः || २६८ ||\n\nवर्णकेन समालिप्य क्षालयित्वा तु वारिणा |\nसमालिप्य सुगन्धेन भक्तितश्चान्दनादिना || २६९ ||\n\nसहस्रधारया विप्र स्नानं कृत्वा ततः परम् |\nदत्वा सवन्दनं पश्चात् शिरः प्लोतादिशाटकम् || २७० ||\n\nदत्वा देवं समारोप्य तदन्यस्मिंस्तु विष्टरे |\nकरशुद्व्यादि सर्वं तु कृत्वान्तर्यागपश्चिमम् || २७१ ||\n\nततो यथाक्रमेणैव देवं संपूजयेद् द्विज |\nयद्वा दिनोत्सवे वृत्ते देवमानीय मण्टपे || २७२ ||\n\nवितते भद्रपीठे तु समारोप्याथ पूर्ववत् |\nअर्घ्यादि सकलं विप्र ताम्बूलान्तं निवेद्य च || २७३ ||\n\nवस्त्राद्यं पूर्वक्लृप्तं यत् क्रमात् सर्वं विसृज्य च |\nविनिवेद्य च वस्त्रं तु श्रमनिर्हरणार्थतः || २७४ ||\n\nसमालब्य तु देवेशं सुगन्धैश्चन्दनादिकैः |\nततस्तु विधिना पूज्य यावदात्मनिवेदनम् || २७५ ||\n\nस्नानार्थं देवदेवस्य विज्ञाप्य विनिवेद्य च |\nपादुके देवदेवेशं छत्राद्यैश्च समन्वितम् || २७६ ||\n\nतस्मादानीय पीठे तु स्नानार्थं परिकल्पिते |\nसमारोप्य तदाद्यैस्तु भोगैः सर्वैस्तु पूर्ववत् || २७७ ||\n\nइष्ट्वा ताम्बूलदानान्तं स्कन्धशाटीं निवेदयेत् |\nततस्तैलं समादाय कर्पूराद्यैः सुभावितम् || २७८ ||\n\nदेवस्य केशानालोड्च हस्ताब्यां कंकतेन तु |\nअधिवास्य सुगन्यैस्तु धूपैरभ्यंजयेत् ततः || २७९ ||\n\nशिरो निष्पीड्य देवस्य वहुधा च ततः परम् |\nकेशानाबघ्य मालाभिः सूक्ष्मेण प्लोतकेन तु || २८० ||\n\nललाटोपरि बध्वा तु तथा मुखसरोरुहे |\nदेवस्य तैलनिष्यन्दा नापतन्ति यथा द्विज || २८१ ||\n\nततः स्कन्धप्रदेशात्तु यावत्पादावसानकम् |\nअब्यंजयेच्च तैलेन सर्वगात्राणि मर्दयेत् || २८२ ||\n\nतस्मिन् काले बहुविधैस्तालवृन्तैश्च चामरैः |\nतत्तापशमनार्थं तु वीजयेयुः समन्ततः || २८३ ||\n\nततस्तु वाससोद्वर्त्य तथा चूर्णैः पुरोदितैः |\nचमषीं च खलिं दत्वा दद्यादुष्णोदकं ततः || २८४ ||\n\nचन्दनं मुखलेपार्थं घृष्टं कर्पूरभावितम् |\nततस्त्वामलकं कल्कं गन्धद्रव्यैः सुसंस्कृतम् || २८५ ||\n\nदत्वा शिरसि देवस्य प्रक्षाल्य वहुभिर्जलैः |\nशनैः शनैः समालोड्य ततोऽर्घ्यं विनिवेद्य च || २८६ ||\n\nलोध्रं कालेयकं चैव क्षालनार्घ्यसमन्वितम् |\nदत्वा केशान् समाबध्य देवस्य प्लोतवाससा || २८७ ||\n\nअधः शटीं निवेद्याथ पात्रे कृत्वा तु वर्णकम् |\nकर्पूरचूर्णसंमिश्रं सम्यग्धूपाधिवासितम् || २८८ ||\n\nतेन देवस्य गात्राणि लेपयेत्तु शनैः शनैः |\nआकण्ठात् पादपर्यन्तं ततः प्रक्षालयेज्जलैः || २८९ ||\n\nअपास्याथ शिरःप्लोतम् दद्यादर्घ्यं तु मूर्धनि |\nग्रन्थिपल्लवतोयादि सर्वरत्नोदकान्तिमम् || २९० ||\n\nसंस्नाप्य सप्तभिस्तोयैः शिरःप्लोतं ददेद्विज |\nविनिवेद्याप्यधःशाटीं चन्दनेन सुगन्धिना || २९१ ||\n\nशशिचूर्णसमेतेन वासितेन हिमांबुना |\nधूपाधिवासितेनापि समालभ्य विशेषतः || २९२ ||\n\nगात्राणि देवदेवस्य तथा वै कुंकुमेन च |\nउपवीतं सोत्तरीयं दत्वा प्लोतमपास्य च || २९३ ||\n\nशिरस्यमथ केशांस्तु गन्धधूपाधिवासितान् |\nआबद्य विविधैर्माल्यैः स्रग्दामानि निवेद्य च || २९४ ||\n\nततस्तु बहुभिस्तोयैः संस्कृतैश्चन्दनादिना |\nसहस्रधारया स्नानमाचरेद्देशिको विभोः || २९५ ||\n\nव्यापकान् चतुरो मन्त्रान् जपेदेकाग्रमानसः |\nतस्मिन् काले बह्वृचाद्या द्बिजाः प्रागादिदिक्स्थिताः || २९६ ||\n\nसृक्तानि पौरुषाद्यानि अधीयीरन् समाहिताः |\nशंखभेर्यादिकान् सम्यग् धोषयेयुः समन्ततः || २९७ ||\n\nमंगलानि च गीतानि तदा गायन्तु गायकाः |\nएवं स्नाने कृते पश्चात् देशिकेन्द्रः समाहितः || २९८ ||\n\nपूर्णकुम्भं समादाय विभोः स्नपनमाचरेत् |\nजपन् पवित्रमन्त्रं च तस्य निर्वचनं तथा || २९९ ||\n\nएवं स्नानं समापाद्य दद्यान्नीराजनं विभोः |\nसवन्दनाख्यं तत्पश्चच्छाटकं विनिवेद्य च || ३०० ||\n\nकचोदकापकर्षार्थमपरं देहवारिभृत् |\nअधरोत्तरवस्त्रेद्वे गन्धधूपाधिवासिते || ३०१ ||\n\nस्कन्धप्लोतं निवेद्याथ शिरः स्नानं निवेद्य च |\nचन्दनादि सुगन्दं समाल्यानि विनिवेद्य च || ३०२ ||\n\nपादुके विनिवेद्याथ तस्मात् स्थानात् समानयेत् |\nतृतीयं रत्नखचितं आसनं विनिवेद्य च || ३०३ ||\n\nतत्रस्थं देवदेवेशमर्घ्याद्यैः पूजयेत् क्रमात् |\nसर्वं होमावसानं च कृत्वा भूयः प्रपूज्य च || ३०४ ||\n\nमहाहविर्निबेद्याथ सर्वं प्राग्वत् समाचरेत् |\nएवं प्रतिदिनं चैव यावत्तीर्थदिनान्तिमम् || ३०५ ||\n\nस्नपनं पूजनं चैव विभोः कुर्यादतन्द्रितः |\nनित्योत्सवादौ देवस्य स्नपनं तु समाचरेत् || ३०६ ||\n\nदिनोत्सवसमारम्भे नाचरेत् स्नपनं विभोः |\nयद्वोभयसमारम्भे कुर्यादिच्छानुरूपतः || ३०७ ||\n\nकलशे मण्डले चैव अह्नि रात्रौ च पूजनम् |\nकुर्यात् प्रतिदिनं सम्यगेकवारं यथाविधि || ३०८ ||\n\nबिंबंस्थं देवदेवेशमह्नि रात्रौ च पूजयेत् |\nएकवारं द्विवारं वा त्रिवारं वा यथारुचि || ३०९ ||\n\nप्रासादे मूलबिंबस्थं सविशेषं यजेत् सदा |\nपञ्चमे वासरे प्राप्ते पूर्वाह्ने तु दिनोत्सवम् || ३१० ||\n\nकृत्वा ततस्तु देवेशं महास्नपनपूर्वकम् |\nमहता विभवेनैव लक्ष्मीपुष्टिसमन्बितम् || ३११ ||\n\nमहाहविर्विधानेन विभवे सति पूजयेत् |\nषष्ठे दिने तु संप्राप्ते कुम्भाचनपुरस्सरम् || ३१२ ||\n\nअग्निसंतर्पणान्तं च पूजयित्वा विधानतः |\nपूर्ववद्देवदेवेशं लक्ष्मीपुष्टिसमन्वितम् || ३१३ ||\n\nयानादिके समारोप्य प्रासादस्य बहिः व्कचित् |\nउद्याने सुशुभे रम्ये पादपैर्वकुलादिभिः || ३१४ ||\n\nप्रोच्छ्रितैर्विविधैर्वापि समन्तात् परिशोभिते |\nपुष्पिताभिर्लताभिश्च सर्वतः परिभूषिते || ३१५ ||\n\nनीत्वा देवं समारोप्य यथार्हे विष्टरे पुरः |\nश्रीपुष्टिसहितं प्राग्वद्धोमान्तं परिपूजयेत् || ३१६ ||\n\nसूक्ष्मवस्त्रदुकूलानि सरत्नाभरणान्यपि |\nसुधाकस्तूरिकर्पूरदिव्यगन्धसमन्वितम् || ३१७ ||\n\nसर्वांङ्गदेवदेवेशं मृगस्नेहेन लेपयेत् |\nपुष्पापचयमाल्यादिभूषितानां विशेषतः || ३१८ ||\n\nपरस्परं वा शक्तीनां क्रीडार्थं वाप्यलंकृताम् |\nगरुडारूढदेवाय पारिजातहरं स्मरन् || ३१९ ||\n\nप्राभृतान्यपि पुष्पाणि देवदेवाय दर्शयेत् |\nइदमस्मात् समायातं इत्युक्त्वा देशिकः स्वयम् || ३२० ||\n\nपुष्पापचयकर्मार्थमेवं कृत्वा निवेद्य च |\nतत्र वाऽन्यत्र वा स्थाने कर्तुरिच्छानुरूपतः || ३२१ ||\n\nततस्तु देवदेवेशं लक्ष्मीपुष्टिसमन्वितम् |\nपूर्ववद्भ्रामयेत् ग्रामे शेषं प्राग्वत् समाचरेत् || ३२२ ||\n\nसप्तमे दिवसे प्राप्ते प्रासादं संप्रविश्य च |\nदेशिकः साधकैः सार्धं प्रणिपत्य जगद्गुरुम् || ३२३ ||\n\nविज्ञापयेत्तु देवाय सम्यगुच्चस्थया गिरा |\nभगवन् पुण्डरीकाक्ष शरणागतवत्सल || ३२४ ||\n\nअस्मिन्नहनि कर्तव्या जलक्रीडा त्वया विभो |\nशुद्धये सर्वलोकानां देवानां प्रीतयेपि च || ३२५ ||\n\nयात्रा तदर्थं कर्तव्या मदनुग्रहकाम्यया |\nइति विज्ञाप्य देवाय प्रणम्य च पुनः पुनः || ३२६ ||\n\nयानादौ देवमारोप्य लक्ष्मीपुष्टिसमन्वितम् |\nनीत्वा मज्जनशालां तु स्नानोपकरणैर्युताम् || ३२७ ||\n\nतद्गतान् सर्वसंभारान् दर्शायित्वा विभोस्ततः |\nचन्दनाद्यैः समालभ्य देवं माल्यैर्विभूष्य च || ३२८ ||\n\nविनिवेद्य च ताम्बूलं मुखवाससमन्वितम् |\nसमाहूय च तत्रस्थानाज्ञाप्य परिचारकान् || ३२९ ||\n\nप्राप्तेऽपराह्वसमये जलक्रीडा भविष्यति |\nतदर्थाः सर्वसंभाराः स्थापितव्यास्तु मण्डपे || ३३० ||\n\nइत्याज्ञाप्य ततस्तस्माद्धान्यागारं प्रविश्य च |\nदर्शयित्वा तु धान्यानि विभोस्तेषां समृद्धये || ३३१ ||\n\nउद्यानादौ समानीय विनिवेद्य च तत्स्थितान् |\nउपहारान् यथायोगं तत आस्थानमण्टपे || ३३२ ||\n\nपूजयेद्देवदेवेशं श्रीपुष्टिभ्यां समन्वितम् |\nसविशेषं ततो लक्ष्मीं पुष्टिमन्तः प्रवेशयेत् || ३३३ ||\n\nप्राग्वद्दिनोचितं सम्यक् कृत्वा पश्चात्तु मण्टपे |\nदेवदेवं समानीय समारोप्य च विष्टरे || ३३४ ||\n\nअर्ध्यात् ताम्बूलपर्यन्तं सर्वं प्राग्वन्निवेद्य च |\nस्नानार्थं शाटिकां वापि विनिवेद्य जगत्पतेः || ३३५ ||\n\nमण्डपस्यैकदेशे तु शालितण्डुलनिर्मिते |\nविष्टरे तु जलद्रोणीं सौवर्णीं वापि राजतीम् || ३३६ ||\n\nताम्रजं वा यथालाभं चतुस्त्रिद्विकरायताः |\nतदर्धविस्तृतामूर्ध्वे मूले तत्पादविस्तृताम् || ३३७ ||\n\nवृत्तायतामधोभागे प्रणालेन समन्विताम् |\nउन्मत्तकुसुमाकारसदृशामथवा द्विज || ३३८ ||\n\nबिंबमानानुरूपां तां सर्वलक्षणसंयुताम् |\nनिवेश्य तां समापूर्य गालितेन जलेन तु || ३३९ ||\n\nकुंकुमक्षोदयुक्तेन चन्दनेनान्वितेन च |\nकर्पूरचूर्णयुक्तेन कुसुमैर्वासितेन च || ३४० ||\n\nतत्पार्श्वे देवमानीय चार्घ्याद्यैः परिपूज्य च |\nभेरीपटहवादित्रशंखघोपसमन्वितम् || ३४१ ||\n\nस्तुतिमंगलघोषैस्तु श्रुतिघोषसमन्वितम् |\nसूक्तेन पौरुषेणैव विभोः कृत्वावगाहनम् || ३४२ ||\n\nयाने देवं समारोप्य सह स्नानार्द्रवाससा |\nकुंकुमेन समालिप्य आपादान्मस्तकावधि || ३४३ ||\n\nब्रामयेत् प्रांकणं वीधीं प्रीतये वरुणस्य च |\nजनानामपि सर्वेषां पवित्रीकरणाय च || ३४४ ||\n\nतत्काले देवदेवेशं भक्त्या पश्यन्ति ये जनाः |\nते सर्वे धूतपाप्मानो भवन्ति निरुपद्रवाः || ३४५ ||\n\nततस्तु मण्डपे देवं विष्टरे विनिवेश्य च |\nस्नानवस्त्रादि सकलमाचार्यः स्वयमाहरेत् || ३४६ ||\n\nततो निशोत्सवान्तं च सर्वं पूर्ववदाचरेत् |\nअष्टमे दिवसे प्राप्ते आचरेन्मृगयां विभोः || ३४७ ||\n\nप्रातरारभ्य पूर्वाह्वे देवमिष्ट्वा तु पूर्ववत् |\nअश्वरत्नं समानीय सर्वालंकारशोबितम् || ३४८ ||\n\nबहुभिस्तुरगैः सार्धं हस्तिनं वा तथाविधम् |\nस्वभावं कृत्रिणं वापि तत्रारोप्य जगत्पतिम् || ३४९ ||\n\nमृगयानुगुणैः सर्वैर्भूषणाद्यैर्विभूषितम् |\nआरोप्य याने सौवर्णे श्रियं च धरणीं तथा || ३५० ||\n\nताभ्यां सह परिब्राम्य ग्रामादौ पूर्ववद्विभुम् |\nसैन्यैश्च विविधैः सार्धं भक्ताद्यैश्च तथैव हि || ३५१ ||\n\nततो ग्रामस्य बाह्ये तु क्रोशमात्रान्तरीकृते |\nउद्याने वितते रम्ये विचित्रैः पादपैर्द्विज || ३५२ ||\n\nसरसीभिर्विचित्राभिः लताबन्दैश्च पुष्पितैः |\nशोभिते च समानीय देवं तन्मध्यसंस्थिते || ३५३ ||\n\nमण्टपे तु वितानाद्यैः सर्वतः परिभूषिते |\nसौवर्णे विष्टरे रम्ये समारोप्य जगत्पतिम् || ३५४ ||\n\nश्रीभूमिसहितं पश्चाच्छीतलैर्व्यजनानिलैः |\nचन्दनाद्यैः सुगन्धैश्च हिमतोयैस्च शीतलैः || ३५५ ||\n\nस्वेदशान्तिं समापाद्य विशेषाद्राजराजवत् |\nततोऽर्घ्यादिबिरभ्यर्च्य दघ्यन्नं विनिवेदयेत् || ३५६ ||\n\nमरीचिचूर्णसंमिश्रं जीरकादिसन्वितम् |\nगुलखण्डयुतं शुद्धं पानकानि बहूनि च || ३५७ ||\n\nकदलीफलपूर्वाणि मधुराणि फलान्यपि |\nसर्वं ताम्बूलदानान्तं क्रमात् कृत्वा ततः परम् || ३५८ ||\n\nस्नानपूर्वं समभ्यर्च्य महता विभवेन तु |\nयथाक्रमेण देवेशं लक्ष्मीपुष्टिसमन्वितम् || ३५९ ||\n\nनिवेद्य च प्रमूतान्नमलंकृत्य विशेषतः |\nतुरगादौ समारोप्य अस्तं याते दिवाकरे || ३६० ||\n\nदीपानेकशतैर्युक्तं ग्रामं नीत्वा प्रदक्षिणम् |\nदेवं गेहे प्रवेश्याथ प्राग्वत् कुर्यान्निशोत्सवम् || ३६१ ||\n\nतद्रात्रौ तीर्थबिंबस्य कुर्यात् कौतुकबन्धनम् |\nआचार्यो यजमानेन साधकैश्च समन्वितः || ३६२ ||\n\nप्रासादं संप्रविश्याथ प्रणम्य च मुहुर्मुहुः |\nदण्डवत्प्रणिपातेन इमं मन्त्रमुदीरयेत् || ३६३ ||\n\nतीर्थयात्रा त्वया देव श्वः कर्तव्या सुरेश्वर |\nतत्र प्रतिसरारम्भं त्वमनुज्ञातुमर्हसि || ३६४ ||\n\nइति विज्ञाप्य देवस्य तीर्थबिंबं समानयेत् |\nतदलाभे मुनिश्रेष्ठ नित्यस्नपनकौतुकम् || ३६५ ||\n\nअलाभे त्वस्य बिंबस्य बलिबिंबं तु वा द्विज |\nमूलिबंबस्य पुरतः संस्थाप्यावाह्य पूज्य च || ३६६ ||\n\nप्रासादाब्यन्तरे कुर्याद्वेदिकां व्रीहिभिः शुभाम् |\nहस्तमात्रोन्नतायामविस्तारां पझसन्निभाम् || ३६७ ||\n\nवासोभिर्वेष्टयित्वा तां चतुरश्रायतां ततः |\nपालिकाः सांकुरा बाह्ये स्थापयेत् ककुभष्टके || ३६८ ||\n\nतद्बहिर्घटिकास्तद्वच्छरावांस्तद्वहिस्तथा |\nतद्र्ध्वे देवमारोप्य घृतारोपणमाचरेत् || ३६९ ||\n\nदेवस्य पुरतः स्थाप्य पात्रं लोहविनिर्मितम् |\nघृतेनापूर्य तत् पात्रं प्राग्वत् संस्कृत्य देशिकः || ३७० ||\n\nउभाभ्यां चैव हस्ताभ्यां दूर्वामादाय मूलतः |\nघृते निमज्य चाग्राणि देवपादेषु सेचयेत् || ३७१ ||\n\nततस्तु कण्ठपार्श्वे तु ततो देवस्य भूर्धनि |\nपाणिप्रक्षालनं कुर्यादन्तरान्तरयोगतः || ३७२ ||\n\nदूर्वाभेदस्तथा प्रोक्तो घृतारोपणकर्मणि |\nहस्तव्यत्यासमार्गेण घृतारोपणमाचरेत् || ३७३ ||\n\nपादे सुमंगलं चे ति कठे भद्रमिति द्विज |\nसुशोभनं तु शिरसि क्रमान्मन्त्रः प्रतिष्ठितः || ३७४ ||\n\nयद्वा सर्वस्य मन्त्रस्य द्वादशाक्षरसंज्ञितः |\nअक्षतस्यार्पणं कृत्वा कुर्यात् कौतुकबन्धनम् || ३७५ ||\n\nऊर्णामयेन सूत्रेण क्षौमसूत्रेण तेन च |\nप्राग्विधानेन तत्पस्चाच्चामराद्यैश्च वीजयेत् || ३७६ ||\n\nदर्शयेद्दर्पणं छत्रमन्यानि मंगलान्यपि |\nनिवेद्य पायसं पश्चाद्विभवानुगुणं ततः || ३७७ ||\n\nशिरसा शाययित्वा तु देवेशं शयनोपरि |\nगुग्गुल्वगरुधूपैश्च धूपयित्वा समन्ततः || ३७८ ||\n\nअनिर्वाणैः प्रदीपैस्तु रात्रिशेषं समापयेत् |\nआचार्यः प्रातरुथाय कृत्वा स्नानादिकं ततः || ३७९ ||\n\nदेवमुत्सवबिंबस्थं प्राग्वत्पूज्य विधानतः |\nपूर्वाह्वे वाथ मध्याह्वे कृत्वा पूर्वं रथोत्सवम् || ३८० ||\n\nकारयेत्तीर्थपूर्वाह्ने अथ मध्याह्वपूर्ववत् |\nदेवं गेहे समानीय स्वस्थाने सन्निवेशयेत् || ३८१ ||\n\nदेवोपयुक्तमाल्यानि चन्दनादीन्यपि द्विज |\nप्रदद्याद्देशिकेन्द्राय सोपि तैः परिभूषितः || ३८२ ||\n\nकारयेत्तीर्थयात्रां चदेवेशस्य विधानतः |\nतीर्थबिंबगतं देवं शयनात् प्रतिबोध्य च || ३८३ ||\n\nपूजयित्वार्घ्यगन्धाद्यैरानीयास्थानमण्टपे |\nपूजयित्वार्घ्यपाद्याद्यैर्धृतारोपं तु पूर्ववत् || ३८४ ||\n\nकृत्वा पुरोदितानां तु स्नपनानां चतुर्थके |\nनवके स्नपनं स्थाष्य मद्यमद्यमसंज्ञितत् || ३८५ ||\n\nपुरतः स्थण्डिलं कृत्वोलूखलं तत्र विन्यसेत् |\nमुसलानि चतुर्दिक्षु विन्यस्योलूखलोपरि || ३८६ ||\n\nमुसरोलूखले गृह्य दूर्वाकाण्डानि बन्धयेत् |\nनववस्त्रेण संवेष्ट्य तत्र चूर्णं विनिक्षिपेत् || ३८७ ||\n\nसौवर्णरजनीचूर्णसंमिश्रं गन्धसंयुतम् |\nचतुर्भिर्वैष्णवैर्विप्रैर्वैष्णवीभिस्तु वा द्विज || ३८८ ||\n\nकारयेदवघातं तु गीयमानेपि मंगले |\nस्थापितस्नपनाद्विप्र प्राग्भागे वा तदुत्तरे || ३८९ ||\n\nतण्डुलैः पीठिकां कृत्वा तत्र कुंभं निवेश्य च |\nससूत्रं तत्र निक्षिष्य चूर्णं वस्त्रेण वेष्ट्य च || ३९० ||\n\nअथवा पञ्च नव वा कलशांश्चूर्णपूरितान् |\nअर्चयित्वा तु मूलेन ततः संस्नापयेद्विभुम् || ३९१ ||\n\nतैलेनाभ्यज्य देवेशं समुद्वर्त्य च पूर्ववत् |\nततः संस्नाप्य विधिना घृताद्यं मंगलान्तिमम् || ३९२ ||\n\nसहस्रधारया स्नानं कृत्वा संशुद्धवारिणा |\nअधरोत्तरवस्त्राभ्यां नवाभ्यां परिधाप्य च || ३९३ ||\n\nसूक्ष्माभ्यां धूपिताभ्यां च ततो देवं समर्च्य च |\nअर्घ्यालभनमाल्याद्यैर्हेमचूर्णादिपूरितम् || ३९४ ||\n\nकुम्भमादाय तेनैव चूर्णैः समभिषेचयेत् |\nअर्घ्याद्यैः पूजयित्वा तु बिंबं तु परिमृज्य च || ३९५ ||\n\nभुक्रावशिष्टं तच्चूर्णं भक्तानां मूर्ध्नि दापयेत् |\nगंगास्नानफलं चूर्णं सर्वपापप्रणाशनम् || ३९६ ||\n\nक्रीडया वापि तच्चूर्णं शिरसा धारयेन्नरः |\nतस्य देहगतं पापं तत्क्षणादेव नश्यति || ३९७ ||\n\nततो देवं समभ्यर्च्य परमान्नं निवेद्य च |\nमुद्गान्नं चापि शुद्धान्नं तदन्यत्र विधानतः || ३९८ ||\n\nसर्वं द्विजप्रदानान्तं कृत्वा देशिकसत्तमः |\nयात्रावसानात् प्रागेव सर्वं चोक्तं समाचरेत् || ३९९ ||\n\nततस्तु रजनीपिण्डं प्रबूतं कुंकुमान्वितम् |\nनिवेद्य देवदेवाय दद्याद्वै देशिकोत्तमः || ४०० ||\n\nआचार्येभ्यः साधकेभ्यस्तथा चान्येभ्य एव च |\nतत्तत्कर्म नियुक्तेब्यस्तेऽपि पिण्डेन तेन वै || ४०१ ||\n\nआलब्य सर्वगात्राणि तथा संहृष्टमानसाः |\nउपतिष्टन्तु देवेशं प्रणामैः सप्रदक्षिणैः || ४०२ ||\n\nयात्रावाहनमानीय रथाद्येकतमं तु यत् |\nतत्र देवं समारोप्य ततोऽन्यस्मिंस्तु यानके || ४०३ ||\n\nआरोप्य चक्रं तार्क्ष्यं वा हनुमन्तं विभीषणम् |\nछत्रचामरशङ्खादिसर्वसाधनसंयुतम् || ४०४ ||\n\nप्रदक्षिणं परिभ्राम्य सर्वेष्वावरणेष्वपि |\nतीर्थपार्श्वे समासाद्य बिंबं पीठे निवेश्य च || ४०५ ||\n\nप्रभया पुष्पया चैव वितानाद्यैरलंकृते |\nप्रणामं दण्डवत् कृत्वा पुष्पांजलिपुरस्सरम् || ४०६ ||\n\nततः संस्थाप्य देवेशं साधकस्यैव मूर्धनि |\nभूषितस्य च वस्त्राद्यैस्तीर्थमासाद्य तत्र तु || ४०७ ||\n\nनाभिदघ्ने जले स्थित्वा देशिकेन्द्रः समाहितः |\nतत्रीर्थे सर्वतीर्थानि समावाह्य द्विजोत्तम || ४०८ ||\n\nकृत्वा पुण्याहघोषं च अर्घ्याद्यैः संप्रपूज्य च |\nमुहूर्ते शोभने प्राप्ते रवौ मध्यन्दिनं गते || ४०९ ||\n\nशंखतूर्यादिसंयुक्तं देवमादाय देशिकः |\nवामहस्ततले कुर्यात् क्ष्मामण्डलगतं त्विव || ४१० ||\n\nविधृयान्मध्यभागे तु पाणिना दक्षिणेन तु |\nजपन् वै मूलमन्त्रं तु निमज्जेत् सह तेन वै || ४११ ||\n\nतार्क्ष्यादिमूर्तिभिः सार्धमाचार्यः साधकैस्तथा |\nस्वयंव्यक्तादिके स्थाने मध्याह्ने वाऽपराह्नके || ४१२ ||\n\nरजन्यां पूर्वभागे वा कुर्यादवभृथं विभोः |\nमुहूर्तातिक्रमप्राप्तदोषस्तत्र न विद्यते || ४१३ ||\n\nजलद्रोण्यादिके पात्रे गन्धतोयैः सुपूरिते |\nमुहूर्ते मज्जयेद्देवं अर्ग्याद्यैः संप्रपूज्य च || ४१४ ||\n\nतत्काले ये नराः स्नानं कुर्वन्ति विमलाशयाः |\nविमुक्तकल्मषास्ते वै प्राप्नुयुः परमां गतिम् || ४१५ ||\n\nततस्तीरे समारोप्य विष्टरे हेमनिर्मिते |\nशाटकद्वितयं दत्वा स्नानवस्त्रे विसृज्य च || ४१६ ||\n\nदेशिकः स्वयमादाय ते वस्त्रे मूर्घ्नि धारयेत् |\nअर्ध्याद्यैस्तु समभ्यर्च्य अलंकृत्य बिशेषतः || ४१७ ||\n\nयाने देवं समारोप्य प्रासादं प्रविशेत् ततः |\nसुस्नाता धौतवसनास्तत्काले गणिकाजनाः || ४१८ ||\n\nजलेनापूरितं पात्रं दौपपात्रं च दर्पणम् |\nधारयन्त्योऽग्रतो विप्र गच्छेयुर्मंगलार्थतः || ४१९ ||\n\nअनुधारापदेनैव प्रादक्षिण्यक्रमेण तु |\nद्वितीयावरणद्वारं समासाद्याथवा द्विज || ४२० ||\n\nप्रथमावरणद्वारमन्तः कृत्वा तु मण्डलम् |\nसुवृत्तं गोमयेनैव सुधाचूर्णैरलंकृतम् || ४२१ ||\n\nआशासु दीपान् संस्थाप्य पालिका विदिशासु च |\nसंपूर्णमंभसा कुंभं स्रगाद्यैः परिभूषितम् || ४२२ ||\n\nआधारस्योपरि स्थाप्य मध्ये पुष्पेण पूज्य च |\nसकृत् प्रणवजप्तेन ततो वै तज्जलेन तु || ४२३ ||\n\nअर्चयेद्देवदेवेशं पुष्पांजलिपुरस्सरम् |\nप्रासादद्वारदेशे तु अर्घ्याद्यैः संप्रपूज्य च || ४२४ ||\n\nदेवं निवेश्य स्वस्थाने मूलबिंबे विसर्जयेत् |\nपश्चादुत्सवबिंबं तु स्नानाद्यैस्तु विधानतः || ४२५ ||\n\nपूर्ववत् पूजयेद्विप्र परिभ्रमणवर्जितम् |\nदशमेऽहनि संप्राप्ते देशिकेन्द्रः समाहितः || ४२६ ||\n\nप्रातस्नानादिकं कृत्वा वसनाद्यैर्विभूषितः |\nदेशिकैः साधकैः सार्धं यजमानेन चैव हि || ४२७ ||\n\nप्रासादं संप्रविश्याथ प्रणम्य च मुहुर्मुहुः |\nदेवेशस्याग्रतः स्थित्वा विज्ञापनमथाचरेत् || ४२८ ||\n\nभगवन् पुण्डरीकाक्ष शरणागतवत्सल |\nध्वजार्थांकुरमारम्य उत्सवावभृथान्तिमम् || ४२९ ||\n\nयन्मयानुष्टितं कर्म तव संप्रीतये विभो |\nतथाऽन्यैर्मदनुज्ञातैर्देशिकैश्चापि यत् कृतम् || ४३० ||\n\nसाधकैश्च तथान्यैश्च विविधैः परिचारकैः |\nतत्तत्संपूरणार्थं च न्यूनाधिक्योपशान्तये || ४३१ ||\n\nत्वामद्य वासरे यष्टुं चतुःस्थानस्थितं विभो |\nप्रवृत्तामनुजानीहि मदनुग्रहकाम्यया || ४३२ ||\n\nइति विज्ञाप्य देवस्य तत्रानुज्ञामवाप्य च |\nदेवमुत्सवबिंबस्थं यानमारोप्य देशिकः || ४३३ ||\n\nआस्थानमण्टपं नीत्वा तत्र वै दर्भविष्टरे |\nदेवमारोप्य तत्पश्चात् वेदाध्ययनतत्परान् || ४३४ ||\n\nइतिहासपुराणज्ञान् तथा मंगलगायकान् |\nनर्तकांश्च यथायोगं विनोदार्थं जगत्पतेः || ४३५ ||\n\nतत्तत्स्थाने समावेश्य ततो देशिकसत्तमः |\nतस्मिन् वा मण्टपे न्यस्य विस्तारस्यानुरूपतः || ४३६ ||\n\nयागगेहोदितैः सर्वैर्वितानाद्यैरलंकृते |\nतन्मध्यदेशमाश्रित्य कुर्याच्चक्राब्जमण्डलम् || ४३७ ||\n\nमातुलंगसमाकारैर्द्वादशारैः परिष्कृतम् |\nसपीठद्वारमार्गाद्यं पञ्चरंगपुरान्वितम् || ४३८ ||\n\nअथवा भूषितं विप्र पीठेन सपुरेण तु |\nपञ्चपुष्पोज्वलेनैव केवलेन पुरेण वा || ४३९ ||\n\nयथाकालोद्भवै रम्यैस्तत्तद्वर्णसमन्वितैः |\nस्वयं भगवता प्रोक्तः पौष्करे त्वस्य विस्तरः || ४४० ||\n\nएवं सर्वं समापाद्य साधकैश्चक्रपंकजम् |\nसंप्राप्य साधकैः सार्धं देशिको देवसन्निधिम् || ४४१ ||\n\nविज्ञाप्य देवमानीय पश्चिमे मण्डपस्य तु |\nभद्रासने तु सौवर्णे मसूरकवरान्विते || ४४२ ||\n\nशुभास्तरणसंयुक्ते प्राङमुखं विवनिवेश्य च |\nयागपूर्वोक्तमार्गेण कलशे चक्रपंकजे || ४४३ ||\n\nगीतं नृत्तं च वाद्यं च चतुर्दिग्वेदघोषितम् |\nबिंबे च पूजनं कुर्याद्देशिकः सुसमाहितः || ४४४ ||\n\nसविशेषं यथावद्वै द्विजदानावसानकम् |\nतत्काले तु विशेषेण गुरोः संमानमाचरेत् || ४४५ ||\n\nवसनैश्च दुकूलाद्यैर्देवस्य प्राङ्निवेदितैः |\nविविधैः स्रग्वरैश्चापि सुगन्धैश्चन्दनादिकैः || ४४६ ||\n\nआचार्योपि समादाय दुकूलाद्यमनुत्तमम् |\nबद्ध्वा चोष्णीषवत् स्वस्मिन् शिरसि द्विजसत्तम || ४४७ ||\n\nमाल्यादि च यथायोगं धारयन् प्रणिपत्य च |\nमुहुर्मुहुर्देवदेवं ततो यागनिकेतनम् || ४४८ ||\n\nसंप्राप्य तत्र वैकुण्डे होमं कृत्वा यथापुरम् |\nगत्वा देवसमीपं तु कृत्वा होमसमर्पणम् || ४४९ ||\n\nसंविभागं पितॄणां च यथावत् प्रतिपाद्य च |\nकुमुदादींश्च चक्रं च खगेशं गणनायकम् || ४५० ||\n\nइन्द्रादिलोकपालानां दापयित्वा बलिं क्रमात् |\nततश्चैकायनीं शाखां त्रयीं चाथर्वसंयुताम् || ४५१ ||\n\nइतिहासं पुराणं च वैष्णवं स्तोत्रमद्भुतम् |\nगीतं नृत्तं च वाद्यं च शंखभेर्यादिकांस्तथा || ४५२ ||\n\nवन्दिमंगलशब्दांश्च तथा मंगलगीतकम् |\nश्रावयित्वा यथायोगं दर्शयित्वा विभोस्ततः || ४५३ ||\n\nकुम्भस्थं मण्डलस्थं च देवं हृदि विसृज्य च |\nविष्वक्सेनं समभ्यर्च्य प्राग्वन्मण्डलमध्यतः || ४५४ ||\n\nततो देवं समारोप्य यानादौ हेमनिर्मिते |\nसर्वमंगलसंयुक्तं सर्वाण्यावरणानि च || ४५५ ||\n\nपरिब्रम्य च बाह्यादि त्वन्तरावरणान्तिकम् |\nप्रथमावरणे वापि द्वितीयावरणेपि च || ४५६ ||\n\nमण्डपे देवदेवेशं विष्टरे विनिवेशयेत् |\nतत्काले यजमानस्तु अलंकृत्य तु देशिकम् || ४५७ ||\n\nवस्त्रस्रक्चन्दनाद्यैश्च समारोप्य च यानके |\nशंखकाहलवादित्रभेरीपटहसंयुतम् || ४५८ ||\n\nछत्रदीपसमायुक्तं गायकादिसमन्वितम् |\nदेशिकं देववत् स्मृत्वा स्वगृहे संप्रवेशयेत् || ४५९ ||\n\nअथानुयागमाचार्यः कुर्याद्वन्धुसमन्वितः |\nअस्तंगते दिनकरे देवं संपूज्य वै क्रमात् || ४६० ||\n\nगुलखंडादिसंयुक्तं मुद्गान्नं तु निवेदयेत् |\nततस्तु भगवद्भक्ताः देशान्तरनिवासिनः || ४६१ ||\n\nदेवस्योत्सवसेवार्थं ये नराः पूर्वमागताः |\nतेषां स्वदेशयानार्थं देवानुज्ञापुरस्सरम् || ४६२ ||\n\nकृत्वा विसर्जनं पश्चात् देवं यागनिकेतने |\nनीत्वा तत्र समावेश्य विष्टरे शुभसंस्तरे || ४६३ ||\n\nकुम्भपूर्वं क्रमेणैव चतुः स्थानस्थितं विभुम् |\nयथाविधि समभ्यर्च्य प्रभूतान्नसमन्वितम् || ४६४ ||\n\nउत्सवान्तोदितं कृत्वा स्नपनं चापि कल्पयेत् |\nयात्राबिंबे द्विजश्रेष्ठ बिंबे वा स्नपनार्थतः || ४६५ ||\n\nएवं क्रमेण संपूज्य प्रदाप्य विधिना बलिम् |\nकुम्भमण्डलकुण्डस्थान् मन्त्रेशान् मन्त्रवित्तमः || ४६६ ||\n\nविसर्जयेद्यथावच्चयथोक्तविधिना ततः |\nविष्वक्सेनं यजेत् पश्चाद्देवमन्तः प्रवेशयेत् || ४६७ ||\n\nअर्घ्यगन्धादिनाभ्यर्च्य मूलबिंबे विसर्जयेत् |\nग्रामे चावाहितान् विप्र कुमुदादीन् गणान्वितान् || ४६८ ||\n\nसन्तोष्य बलिदानेन सविशेषं विसर्जयेत् |\nध्वजस्थानं समासाद्य कुम्भं संस्थाप्य पूर्ववत् || ४६९ ||\n\nपतत्रीशं समभ्यर्च्य ध्वजस्थं च विशेषतः |\nमहाहविर्निवेद्याथ ध्वजस्थं विहगेश्वरम् || ४७० ||\n\nविसर्जयित्वा स्वहृदि कुम्भस्थे वा खगेश्वरे |\nततोऽवरोहयेद्विप्र ध्वजं पूर्वक्रमेण तु || ४७१ ||\n\nकुम्भस्थं विहगेशं तु स्वस्मिन् हृदि विसर्जयेत् |\nयद्वा गरुडगेहं तु गत्वा कुम्भस्थवारिणा || ४७२ ||\n\nसंप्रोक्ष्य गरुडं तत्र कुम्भस्थं तु विसर्जयेत् |\nध्वजदण्डं ध्वजपटं तद्यष्टिं तत्प्रपां तथा || ४७३ ||\n\nआचार्यः स्वयमादद्याद् यागोपकरणान्यपि |\nअन्यथा चेन्महान् दोषः कर्तुर्देशाधिपस्य च || ४७४ ||\n\nनिष्फलं स्यात् कृतं कर्म विहगेशोपि कुप्यति |\nयागकर्मणि पर्याप्ते तद्रात्रौ वाऽपरेहनि || ४७५ ||\n\nयजमानो गुरुं हैमैर्भूषणैः कटकादिभिः |\nवसनैर्गन्धपुष्पाद्यैः अलंकृत्याभिपूज्य च || ४७६ ||\n\nउत्तमां दक्षिणां दद्यात् खर्णनिष्कशतान्विताम् |\nततोधिकां तु वा दद्यात् विभवस्यानुगुण्यतः || ४७७ ||\n\nतदर्धं मद्यमं विद्धि तत्पादं ह्यधमं भवेत् |\nयथावित्तानुरूपं तु यथाश्रद्धं तु वा ददेत् || ४७८ ||\n\nतदर्धं ऋत्विजां दद्यात् तदर्धं परिचारके |\nअन्यान् गायकपूर्वांस्तु यथावित्तानुसारतः || ४७९ ||\n\nयागस्तु दक्षिणाहीनो निष्फलः स्यान्न संशयः |\nतस्माद्वित्तानुगुण्येन देया चाल्पापि दक्षिणा || ४८० ||\n\nएवं तु गदितः सम्यक् यात्राख्योत्सवविस्तरः |\nतत्र यो यो विशेषस्तु तं तमाकर्णयाधुना || ४८१ ||\n\nदेशिके साधके वापि एकस्मिन्नेव कल्पिते |\nस एव सकलं कर्म कुर्यात् पूर्वोदितं क्रमात् || ४८२ ||\n\nबहुष्वेतेषु क्लृप्तेषु त्वेकः कुर्याद्यथाक्रमम् |\nध्वजांकुरं ध्वजारोपं उत्सवार्थांकुरार्पणम् || ४८३ ||\n\nउत्सवारम्भदिवसात् पूर्वेद्युः कौतुकक्रियाम् |\nउत्सवारम्भदिवसे अधिवासार्थमीरितम् || ४८४ ||\n\nचतुः स्थानार्चनं विप्र तथा तीर्थांकुरार्पणम् |\nतद्रात्रावपि यात्रार्थं चतुः स्थानार्चनक्रियाम् || ४८५ ||\n\nयात्राप्रतिसराबन्धं तथा चावभृधक्रियाम् |\nपुष्पयागदिने वापि चतुः स्थानार्चनं तथा || ४८६ ||\n\nकुम्भमण्डलकुण्डस्थमन्त्राणां च विसर्जनम् |\nध्वजावरोहणं चैव प्रयत्नान्नियतव्रतः || ४८७ ||\n\nतदन्ये देशिकाः कुर्युः साधका वा यथाक्रमम् |\nअन्यानि सर्वकर्माणि यथायोगं समाचरेत् || ४८८ ||\n\nकुम्भस्थस्यार्चनं केचित् केचिद्बिं बस्य पूजनम् |\nअग्नौ संतर्पणं केचित् केचित् स्नपनकौतुके || ४८९ ||\n\nस्नपनाद्यर्चनं केचित् यथाकालं यथाविधि |\nयद्येकेनैव शक्यं स्याच्चतुः स्थानार्चनं द्विज || ४९० ||\n\nकर्तुं न कर्तृभेदः स्याच्चतुःस्थानार्चनाविधौ |\nएकस्मिन् पूजने विप्र वर्तमानेपि मध्यतः || ४९१ ||\n\nकेनचिद्व्याधिना कर्तुरशाक्तिर्यदि संभवेत् |\nअंगादंगान्तरारम्भे आसनादासनस्य हि || ४९२ ||\n\nशेषमन्येन कर्तव्यं जष्त्वा मूलं सहस्तकम् |\nअन्यथासंभवेत्सा चेत् कर्तुरन्यस्तु पूजकः || ४९३ ||\n\nभूयश्चादित आरभ्य पूजनं तु समाचरेत् |\nदिनोदितेन मार्गेण कुर्याच्चेदन्यथा द्विज || ४९४ ||\n\nकर्तुः स्यान्मानसी पीडा पूजनं चापि निष्फलम् |\nयदोत्सवे नियुक्तं तु नित्यस्नपनकौतुकम् || ४९५ ||\n\nतदेकदैव कुर्वीत रात्रावहनि वोत्सवम् |\nयदा महोत्सवविधौ बलिबिंबं प्रयुज्यते || ४९६ ||\n\nकालयोरुभयोः कुर्यात् कर्तुरिच्छानुरूपतः |\nयात्राबिंबे नियुक्ते तु कुर्यात् कालद्बये सदा || ४९७ ||\n\nउत्सवं मुखयकल्पे तु अनुकल्पे महामते |\nदिवा वापि रजन्यां वा कुर्याद्यात्रोत्सवं द्विज || ४९८ ||\n\nकुम्भे वा विष्टरे चक्रे यदा कुर्यान्महोत्सवम् |\nतदानीं मूलबिंबे तु यात्रा बिंबोदितां क्रियाम् || ४९९ ||\n\nसर्वामपि क्रमात् कृत्वा परिभ्रमणवर्जितम् |\nकुम्भे वा विष्टरे वापि दर्भमंजरिजे शुभे || ५०० ||\n\nचक्रे वा देवमावाह्य अर्घ्याद्यैः परिपूज्य च |\nयानादिके समारोप्य सर्वसाधनसंयुतम् || ५०१ ||\n\nग्रामादौ भ्रामयेत् प्राग्वत् बलिदानसमन्वितम् |\nग्रामादि बलिदानोक्तकाले दद्यात् बलिं सदा || ५०२ ||\n\nकुमुदादि गणेशानां पालिकावसथेपि च |\nउत्सवे देवदेवेशं सदा सर्वत्र पूजयेत् || ५०३ ||\n\nवस्तुपुष्पादिकैर्भोगैः यथाभिमतदिङ्मुखः |\nआसीनो वा स्थितो बापि साधकस्तु यथारुचि || ५०४ ||\n\nएवं तु भ्रमणं कुर्यात् एकाहाद्युत्सवेष्वपि |\nएकाहे पूर्वरात्रे वा यात्रा बिंबाधिवासनम् || ५०५ ||\n\nतीर्थबिंबाधिवासं च तथा कर्मदिने ततः |\nप्रातर्ग्रामं परिभ्राम्य यात्राबिंबं तु पूर्ववत् || ५०६ ||\n\nतत्पश्चादाचरेत् प्राग्वत् तीर्थबिंबाधिवासनम् |\nअपरस्मिन् दिने कुर्यात् पुष्पयागं न वा द्विज || ५०७ ||\n\nत्रिवासरेपि पञ्चाहे सप्ताहे तूत्सवे द्विज |\nआरंभाहात्तु पूर्वेद्युः यात्रा बिंबाधिवासनम् || ५०८ ||\n\nतीर्थाहात् पूर्वरात्रौ तु तीर्थबिंबादिवासनम् |\nतीर्थाहादपरस्मिन् वै पुष्पयागं समाचरेत् || ५०९ ||\n\nएकाहात् सप्तरात्रान्तमुसवानां चतुष्टये |\nपुष्पापचयलीलां च मृगयामपि नाचरेत् || ५१० ||\n\nदशाहादिषु सर्वेषु नवाहोदितवर्त्मना |\nसर्वं कुर्याद्यथायोगं कर्तुरिच्छानुरूपतः || ५११ ||\n\nस्वयं व्यक्ते विमानादौ स्थाने तु न समाचरेत् |\nएकाहात् सप्तरात्रान्तमुत्सवानां चतुष्टयम् || ५१२ ||\n\nतथा तत्रानुकल्पोक्तमुत्सवं न समाचरेत् |\nस्वयं व्यक्ते जलक्रीडा भवेन्नान्यत्र कल्पयेत् || ५१३ ||\n\nएकाहाद्यास्तु सकला उत्सवा वत्सरीन्तिमाः |\nबहुबेरविधाने तु कर्तव्या द्विजसत्तम || ५१४ ||\n\nएकत्रिपञ्चसप्ताहनवाहद्वादशाहिकाः |\nएकबेरविधाने तु कर्तव्या नान्यथा भवेत् || ५१५ ||\n\nग्रामे वा नगरे वापि प्रतिलोमानधिष्ठिते |\nअशून्ये पत्तने वापि रथ्यासु सुसमाचरेत् || ५१६ ||\n\nबलिदानादिकं सर्वं अन्यथा चेद् द्विजोत्तम |\nअन्तरावरणेष्वेव विभोः कुर्यान्महोत्सवम् || ५१७ ||\n\nदेवस्य यात्राकर्मार्थं प्रवेशश्च विनिर्गमः |\nभवेत्तदग्रद्वारेण सर्वेष्वावरणेष्वपि || ५१८ ||\n\nप्रवेशनिर्गमौ स्यातां ग्रामाद्यभिमुखेन वा |\nप्रधानैर्नेतरैर्द्वारैः कार्यौ वेशविनिर्गमौ || ५१९ ||\n\nनोपद्वौरैर्न शौभैस्च नोपशोभैः कदाचन |\nयदि कुर्यात् प्रमादेन तद्देशनृपतेर्भवेत् || ५२० ||\n\nप्रधानस्य विपर्यासः स्वस्थानप्रच्युतिस्तथा |\nग्रामादावपि विप्रेन्द्र प्राकारादिपरिष्कृते || ५२१ ||\n\nयात्रा कर्मणि देवस्य प्रवेशश्चापि निर्गमः |\nउपद्वारैर्न कर्तव्यः कृते यात्रादि निष्फलम् || ५२२ ||\n\nग्रामस्यापि विनाशः स्यात् ततो देशाधिपस्य च |\nचतुर्ष्वपि प्रधानेषु विशेषमवधारय || ५२३ ||\n\nदेवागारस्य पूर्वस्यां दिशि ग्रामादिकं यदि |\nप्रत्यक्दिक्संस्थितद्वारा भवेत्तत्रोदितद्वयम् || ५२४ ||\n\nग्रामादिकं भवेत् प्रत्यक् यदा देवगृहस्य तु |\nप्राग्द्वारेण तदा स्यातां प्रवेशश्च विनिर्गभः || ५२५ ||\n\nयदा ग्रामादिकं क्लृप्तं प्रासादस्य तु दक्षिणे |\nतदानीमुत्तरद्वारा प्राग्द्वारा वा पुरोदिता || ५२६ ||\n\nयदा देवगृहस्योदक् ग्रामाद्यं परिकल्पितम् |\nतदानीं दक्षिणद्वारा प्रत्यग्द्वारेण वा भवेत् || ५२७ ||\n\nप्रवेशाद्यं द्वयं यद्वा दक्षिणोत्तरदिक्स्थिते |\nग्रामादावपि विप्रेन्द्र प्राक्प्रत्यक्द्वारदेशतः || ५२८ ||\n\nप्रवेशनिर्गमौ मुख्यकल्पे तु विहितौ द्विज |\nअनुकल्पे तदन्याभ्यां द्वाराभ्यां परिकीर्तितौ || ५२९ ||\n\nदेवागारांगभूते तु तस्माद्दूरेण संस्थिते |\nग्रामादौ देबदेवस्य यात्रायां वेशनिर्गमौ || ५३० ||\n\nकथितौ सन्निकृष्टेथ विधानमवधारय |\nप्रासादपूर्वदिक्संस्थे ग्रामे प्रागग्रवीधिषु || ५३१ ||\n\nमध्यवीथ्यग्रदेशेन पश्चिमश्थेन वै विभोः |\nप्रवेशनिर्गमौ स्यातां एतत्पश्चिमसंस्थिते || ५३२ ||\n\nमध्यवीथ्यग्रदेशेन पूर्वदिकसंस्थितेन च |\nदक्षिणोत्तरसंस्थे तु यथायोगं समाचरेत् || ५३३ ||\n\nग्रामाद्यं न कृतं यत्र कृता रथ्यावृतिस्तदा |\nरथ्यावरणदेवानां बलिं दत्वा तु पूर्वतः || ५३४ ||\n\nपश्चाद्ग्रामोक्तदेवानां तत्रैव च बलिं ददेत् |\nसर्वेषां च क्रमादेवं देवयात्रां द्विराचरेत् || ५३५ ||\n\nग्राममध्योदितं कुर्यान्मुख्यद्वारार्थदेशतः |\nरथ्यावृतिस्तु न कृता यदा ग्रामः कृतस्तदा || ५३६ ||\n\nयथ्यावृत्युक्तदेवानां न तत्र प्रददेद्बलिम् |\nतदर्थी देवयात्रापि न कर्तव्या महामते || ५३७ ||\n\nयदा तु वीथ्यावरणं ग्रामश्चापि न कल्पितः |\nतदा ग्रामोक्तदेवानां बहिरावरणे बलिम् || ५३८ ||\n\nतदुक्तदेवबल्यन्ते प्रदद्यात्तु दिने दिने |\nग्रामोक्त देवयात्रां च तथा तत्र समाचरेत् || ५३९ ||\n\nग्राममध्ये तु यत् कर्म विहितं तत् समाचरेत् |\nबलिषीठे तदा सर्वं यथोक्तविधिना द्विज || ५४० || |\nबाह्यावृत्यादौ न तदा कुर्यात्तत् प्रथमावृतौ |\nतदभावे तु तत् सर्वं प्रासादद्वारपूर्वतः || ५४१ ||\n\nयदा ग्रामादिके क्लृप्ता देवयात्रोत्सवक्रिया |\nराष्ट्रक्षोभादिविघ्नेन यदि कर्तुं न शक्यते || ५४२ ||\n\nएवमेव तदापि स्यात् देवयात्रोत्सवक्रमः |\nबलिदानोदिते काले बलिदानं समाचरेत् || ५४३ ||\n\nकुमुदादिगणेशानां प्रथमावरणेपि च |\nपालिकावसथे चापि मण्डपे यागनिर्मिते || ५४४ ||\n\nग्रामादिकेपि विप्रेन्द्र नित्यं स्थानचतुष्टये |\nयदि रथ्यावृतिः क्लृप्ता तत्रापि च बलिं ददेत् || ५४५ ||\n\nग्रामाद्ये सगणानां तु बलिं दद्याद्दिने दिने |\nअन्यस्थानचतुष्के तु केवलानां बलिं ददेत् || ५४६ ||\n\nग्रामाद्यं पालिकावासं विनान्यत्र समाचरेत् |\nदेवप्रागादियोगेन बलिं स्थानत्रयेपि च || ५४७ ||\n\nग्रामादौ नोत्सवं कुर्याद्योजनात् परतः स्थिते |\nनद्यादिव्यवधानेपि क्लृप्ते वा योजनावधेः || ५४८ ||\n\nग्रामादौ उत्सवं कुर्यात् स्वतन्त्रे वांग एव वा |\nदेवतान्तरयात्रार्थं निर्मिंते नगरादिके || ५४९ ||\n\nन कुर्याद्देवदेवस्य विभोर्यात्रोत्सवक्रियाम् |\nविभोर्यात्रोत्सवार्थं तु कल्पिते नगरादिके || ५५० ||\n\nदेबतान्तरयात्रां तु न कदाचित् समाचरेत् |\nग्रामाद्यंगतया क्लृप्ते प्रासादे तु महमते || ५५१ ||\n\nतदंगिनं तु ग्रामाद्यं विनान्यत्र बलिक्रियाम् |\nन कल्पयेद्देवयात्रां तथैव न समाचरेत् || ५५२ ||\n\nदेवतान्तरकल्याणे वर्तमाने कदाचन |\nदेवतान्तरयात्रार्थं तोरणानि कृतान्यपि || ५५३ ||\n\nदेवदेवस्य यागार्थं न स्बीकुर्यात् कदाचन |\nएकस्मिन्नुत्सवेनैव दद्याद् ग्रामद्वये बलिम् || ५५४ ||\n\nन कुर्याद्देवयात्रां च कृता चेन्निप्फला भवेत् |\nतथा ध्वजद्वयं न स्यात् भेदछिद्रादिदूषिते || ५५५ ||\n\nपटस्थे विहगेन्द्रे तु कुर्यात् सन्धानमेव तु |\nतच्चेदशक्यं तत्त्यकत्वा कृत्वान्यं प्राग्वदाचरेत् || ५५६ ||\n\nअन्यथा तत्परित्यागे दोषः स्याद्राजराष्ट्रयोः |\nएवं तु देवदेवस्य उत्सवं कल्पयेत्तु यः || ५५७ ||\n\nइह लोके सुखं भुक्त्वा चिरं भोगान् यथेप्सितान् |\nदेहसन्यासकाले तु प्राप्नोति भगवत्पदम् || ५५८ ||\n\nयात्रायां वर्तमानायां अनुगच्छन्ति ये विभुम् |\nपदे पदे क्रतुफलं लभन्ते ते नरोत्तमाः || ५५९ ||\n\nये तोषयन्ति ते काले देवदेवं जगत्पतिम् |\nविविधैरूपचारैस्तु छत्रचामरपूर्वकैः || ५६० ||\n\nऐहिकामुप्मिकान् भोगान् प्राप्नोत्यभिभतान् सदा |\nइति सम्यङ्मुनिश्रेष्ठ कीर्तितो वत्सरोत्सवः || ५६१ ||\n\nएवं नैमित्तिकं चान्यं कुर्यादेकाहमुत्सवम् |\nध्वजारोहादिपूर्वोक्तयात्रांगपरिवर्जितम् || ५६२ ||\n\nविभवानुगुणं विप्र विशेषस्नपनान्वितम् |\nमहता हविषा युक्तं यथाश्रद्धानुरूपतः || ५६३ ||\n\nतस्मिन् प्रदाननक्षत्रे पत्रपुष्पफलान्विते |\nपञ्चविंशतिकुम्भांस्तु स्थापयित्वाभिषेचयेत् || ५६४ ||\n\nचैत्रे मासि पुनर्वस्वोः वसन्तोत्सवमाचरेत् |\nतस्मिंस्तु शुक्लद्वादश्यां कुर्याद्दमनकोत्सवम् || ५६५ ||\n\nपवित्रारोहवत् कुर्यात् चतुस्थानार्चनादिकम् |\nभूषणान्युत्तमादीनि कुर्याद्दमनकैस्तथा || ५६६ ||\n\nतत्तु संख्याविरहितं यथाशोभानुरूपतः |\nपञ्चविंशतिकुम्भांस्तु स्थापयित्वाभिषेचयेत् || ५६७ ||\n\nएको ह वै नारायण इति प्राव्कलशेन तु |\nतस्य ध्यानान्तस्थस्येति द्वितीयकलशेन तु || ५६८ ||\n\nअथ पुनरेव नारायण इति तृतीयकलशेन तु |\nअथ पुनरेव नारायण इति चतुर्थतः || ५६९ ||\n\nसहस्रशीर्षा पुरुष इति पञ्चमकुम्भतः |\nपतिं विश्वस्यात्मेश्वरमिति वै षष्ठकुम्भतः || ५७० ||\n\nनारायण परं ब्रह्न इति वै सप्तमेन तु |\nयच्च किंचिज्जगत्यस्मिन् इति ह्यष्टमकुम्भतः || ५७१ ||\n\nअनन्तमव्ययं कविमिति नवमेनाभिषेचयेत् |\nअतो निष्ट्या वितस्त्यां तु इति स्याद्दशमेन वै || ५७२ ||\n\nसन्ततं सिराभिस्तु लमित्येकादशेन तु |\nतस्य मद्ये महानग्निरिति द्वादशमेन वै || ५७३ ||\n\nसन्तापयति स्वं देहमिति त्रयोदशमेन वै |\nनीलतोयदमद्यस्था इति चतुर्दशमेन वै || ५७४ ||\n\nतस्याश्शिखाया मध्ये इति पञ्चदशमेन वै |\nसर्वस्य वशिनं देवं इति षोडशमेन तु || ५७५ ||\n\nबहिरावरणस्थैस्तु कलशैरभियेचयेत् |\nबहिरावरणे नास्ति इति प्राक्संस्थितेन तु || ५७६ ||\n\nयन्नाबिपझादभवदिति वह्निगतेन तु |\nधृतोर्ध्वपुम्ड्रं परमेति याम्यदिकसंस्थितेन तु || ५७७ ||\n\nदक्षिणे तु भुजे विप्रः इति यातुगतेन वै |\nविष्णुनाक्तमश्रन्तीति वारुणीदिक्स्थितेन तु || ५७८ ||\n\nपुंप्रधानेश्वरो विष्णुरिति वायुगतेन वै |\nय इमां महोपनिषदमिति सोमगतेन तु || ५७९ ||\n\nओमिते प्रथमं नाम इतीशानगतेन तु |\nपुरुषोहं वै वासुदेव इति मध्यगतेन तु || ५८० ||\n\nयद्वा पुरुषसूक्तीयैर्मन्त्रैः षोडशभिः क्रमात् |\nबहिरावरणस्थैस्तु कलशैरमिषिच्य च || ५८१ ||\n\nपूर्वोक्तैर्ब्रह्नसूक्तस्थैर्मन्त्रैर्द्विद्विकसंख्यया |\nअन्तरावरणस्थैस्तु संस्नाप्य कलशैः क्रमात् || ५८२ ||\n\nअवशिष्टैस्त्रिभिश्चान्ते मध्यकुंभेन सेचयेत् |\nरजनीचूर्णसंपूर्णान् संस्थाप्य नवकुम्भकान् || ५८३ ||\n\nअर्घ्याद्यैरर्चयित्वा तु चक्ररश्मिसमप्रभान् |\nरजनीचूर्णनिचयान् ध्यात्वा तैरमिषेचयेत् || ५८४ ||\n\nसर्वविघ्ननिरासार्थं सर्वसंपूरणाय च |\nदक्षिणे तु भुजे विप्र इति प्राक्संस्थितेन च || ५८५ ||\n\nनिचिकिद्वा सुषणमिति वह्निगतेन तु |\nप्रते विष्णो अब्ज चक्रे इति याम्यगतेन तु || ५८६ ||\n\nएभिर्वयमुरुक्रमस्येति यातुगतेन तु |\nधृतोर्ध्वपुण्ड्रः कृतचक्रेति पश्चिमाशागतेन तु || ५८७ ||\n\nपवित्रमित्यग्निरिति वायुगतेन तु |\nचरणं पवित्रं विततमिति सोमगतेन तु || ५८८ ||\n\nलोकस्य द्वारमर्चिमदिति रुद्रगतेन तु |\nमन्त्रैरेतैस्तु चाष्टाभिः अन्यैः सौदर्शनैस्तथा || ५८९ ||\n\nसंस्नाप्य मध्यकुम्भेन शुद्धोदैरभिषिच्य च |\nमहोपनिषदन्तस्थैः ब्रह्नसूक्तैः पुरोदितैः || ५९० ||\n\nमन्त्रैश्चतुर्भिः पुंसूक्तैः मन्त्रैः षोडशभिस्तथा |\nवासुदेवद्विषट्कार्णब्राह्नणद्वितयेन तु || ५९१ ||\n\nओंकारादिपवित्रान्तैः चतुभिर्व्यापकैस्तथा |\nसहस्रधारया देवं स्नापयेद्विधिपूर्वकम् || ५९२ ||\n\nयद्वा द्विषट्कमन्त्रेण सर्वं स्नपनमाचरेत् |\nततोऽन्यैः सकलैर्भोगैः प्राग्वदिष्ट्वा क्रमेण तु || ५९३ ||\n\nसर्वैः पुरोदितैर्मन्त्रैः द्विषट्कार्णेन वा द्विज |\nहोमं कृत्वा विशेषेण समिद्भिस्त्रिमधुप्लुतैः || ५९४ ||\n\nततो दमनकारोपमाचरेत्तु यथाविधि |\nअत्रानुक्तं तु सकलं पवित्रारोहवद्भेत् || ५९५ ||\n\nमाघमासे पुनर्वस्वोश्चैत्रे वा द्वितयेपि वा |\nवैशाखे श्रवणे ऋक्षे रोहिण्यां श्रवणे तथा || ५९६ ||\n\nआर्द्रायां मार्गशीर्षाख्ये आषाढे हस्ततारके |\nकार्तिके मासि रोहिण्यामन्येष्वेवंविधेष्वपि || ५९७ ||\n\nअवतारदिनेष्वेवं कुर्यादेकाहमुत्सवम् |\nग्रामे वा नगराद्ये वा सर्वेष्वावरणेषु वा || ५९८ ||\n\nशुभलीलासमायुक्तमाचरेत्तु परिभ्रमम् |\nपक्षे पक्षे च द्वादश्यां मासि मासि तथैव च || ५९९ ||\n\nअमावास्यां पौर्णमास्यां श्रवणे चोत्तरे दिने |\nअन्येष्वपि प्रशस्तेषु विभवेच्छानुरूपतः || ६०० ||\n\nयजमानादिजन्मर्क्षे चैत्रादि विषुवद्वये |\nअयनद्वितये चापि सूक्ष्मस्थूले विशेषतः || ६०१ ||\n\nतथा चाग्रयणाख्यं तु वत्सरे वत्सरे द्वयम् |\nआषाढे पूर्वफल्गुन्यां पुष्ये चैव विशेषतः || ६०२ ||\n\nमाघमासे तु पञ्चम्यां सप्तम्यामथवा द्विज |\nविशेषयजनं कुर्याद्विभवेच्छानुरूपतः || ६०३ ||\n\nएकादश्यां मार्गशीर्षे पूर्वपक्षे विशेषतः |\nकुर्याद्विशेषयजनं त्त संश्रावयेद्विभुम् || ६०४ ||\n\nसदागमादिकान् सर्वान् वेदान् वै वेदघोषणम् |\nइतिहासपुराणं च तथा दैवं च मानुषम् || ६०५ ||\n\nवेदेपवृह्नणं त्वन्यत् संस्कृतं प्राकृतं तु वा |\nभाषान्तरगतं वापि यथाश्रद्धानुरूपतः || ६०६ ||\n\nएवं विशेषयजनं द्वादश्यां तु समाचरेत् |\nपायसान्नं गुलान्नं वा प्रभूतं विनिवेदयेत् || ६०७ ||\n\nसमाप्ते भगवद्व्यागे पारणं तु समाचरेत् |\nएतत्तिथिद्वययुतमुत्तमं व्रतमीरितम् || ६०८ ||\n\nअतः परं स्याद्विस्तारो विभवेच्छानुरूपतः |\nतदादिपौर्णमास्यान्तं पञ्चम्यन्तं तु वा द्विज || ६०९ ||\n\nदशम्यमावास्यान्तं वा पञ्चमी दशमी तु वा |\nएवं त्रिंशद्दिनान्तं तु विभवानुगुणं भवेत् || ६१० ||\n\nवैशाखे च विशाखर्क्षे विशेषयजनं भवेत् |\nसहकारफलैः पव्कैः गुलक्षीरादिपाचितैः || ६११ ||\n\nकार्तिके मासि कार्तिक्यां विशेषार्चनमाचरेत् |\nघृततैलमहादीपैः प्रभूतैर्दर्शयेत् प्रबुम् || ६१२ ||\n\nशुभैरन्यैर्लाजपूर्वैः शुभैर्भक्ष्यादिभिः सह |\nफलपुप्पादिकैः पूतैः तत्तत्काले समर्चयेत् || ६१३ ||\n\nपौषे मासि च पुष्ये तु विशेषस्नपनान्वितम् |\nकार्तिके मासि विप्रेन्द्र शुक्लैकादशिका तु या || ६१४ ||\n\nतस्यामुपोष्य रात्र्यां तु जागरेण जगत्पतिम् |\nतत्कालोचितरागोत्थैः तोषयित्वा तु गीतकैः || ६१५ ||\n\nब्राह्ने मुहूर्ते संप्राप्ते विशेषेण यजेद्विभुम् |\nसंश्रावयेद्गीतकानि स्तोत्राणि विविधाः कथा || ६१६ ||\n\nहोमावसानं सर्वं तु सविशेषं समाचरेत् |\nतत्काले ये च गायन्ति तच्च श्रृण्वन्ति ये जनाः || ६१७ ||\n\nतेषां पुण्यफलावाप्तिं कः शक्नोत्यभिवर्णितुम् |\nआचार्याः साधका वापि कुर्वीरन्नेवमुत्सवम् || ६१८ ||\n\nआचार्यास्तेषु सोष्णीषा भवेयुस्सोत्तरीयकाः |\nअकंचुकाः सदा विप्र साधकाः स्युः सकञ्चुकाः || ६१९ ||"
}