
Chapter - 1
oṃ .. 
namaḥ sakalakalyāṇadāyine cakrapāṇaye .
viṣayārṇavamagnānāṃ samuddharaṇahetave .. 1 ..
 
totādriśikharakṣetre devagandharvasevite .
puṇyatīrthasamāyukte sarvartukusumānvite .. 2 ..
 
praśastāśramasaṃyukte puṇyakṣetropaśobhite .
vedavedāntaniṣṭhaistu taponiṣṭhairmaharṣibhiḥ .. 3 ..
 
sāṃkhyasiddhāntasaṃyuktaiḥ yogasiddhāntavedibhiḥ .
itihāsapurāṇajñairdharmaśāstrārthakovidaiḥ .. 4 ..
 
vedāṅgajñānakuśalairyukte devarṣibhistathā .
rājarṣibhiḥ samāyukte mantrasiddhairmahātmabhiḥ .. 5 ..
 
sanako nāma yogarṣirbrahmaputro mahātapāḥ .
bhagavajjñānasiddhyarthaṃ tapastepe suduścaram .. 6 ..
 
śatavarṣaṃ dhyāyamāne paramātmānamātmani .
na lebhe'bhi mataṃ so'pi taptvā ghorataraṃ tapaḥ .. 7 ..
 
śokena mahatā'viṣṭo babhūva sa munistadā ..
tataḥ śokārṇave magnaṃ jitakrodhaṃ jitendriyam .. 8 ..
 
dāntaṃ yogāṅganirataṃ taṃ bhaktaṃ bhaktavatsalaḥ .
vākyametajjagaddhātā jagāda jagato hitam .. 9 ..
 
vāsudevaḥ paraṃjyotiradṛśyaḥ puruṣottamaḥ .
śrībhagavānuvāca .
tvayā yogīśvareṇeha sutaptaṃ tapa uttamam .. 10 ..
 
prāpsyase na cirādbrahman mahatastapasaḥ phalam .
samāśvasihi bhadraṃ te mā viṣīda mahāmate .. 11 ..
 
kṛtakṛtyo jagatyasmin śāṇḍilyaḥ śrūyate mahān .
tamāśrayasva bhadraṃ te bhagavaddharmasiddhaye .. 12 ..
 
etasmin parvataśreṣṭhe purā'nena mahātmanā .
sākṣādbhagavato vyaktādacyutādacyutābhidhāt .. 13 ..
 
adhītāstrisuparṇādyāḥ sākṣātsadbrahmavācakāḥ .
śākhāśca niṣadaḥ sarvāḥ saṃhitā brāhmaṇābhidhāḥ .. 14 ..
 
niruktāni tato jñātāḥ padārthāḥ sapta ca kramāt .
jñānaṃ ca dvividhaṃ jñātaṃ śāstrāṇi vividhāni ca .. 15 ..
 
trayodaśavidhaṃ karma dvādaśādyātmasaṃyutam .
śrutvaivaṃ prathamaṃ śāstraṃ rahasyāmnāyasaṃjñitam .. 16 ..
 
divyamantrakramopetaṃ mokṣaikaphalalakṣaṇam .
bhūyaḥ saṃcoditāttasmāttena lokahitaiṣiṇā .. 17 ..
 
śrutaṃ vistarataḥ śāstraṃ bhogamokṣapradaṃ hi yat .
anuṣṭupchandoba ddhena proktaṃ bhagavatā svayam .. 18 ..
 
sātvataṃ pauṣkaraṃ caiva jayākhyetyevamādikam .
tatsarvaṃ viditaṃ samyak śāṇḍilyasya mahātmanaḥ .. 19 ..
 
evaṃ sakalaśāstrajñaḥ śāṇḍilyaḥ paramo guruḥ .
āste śiṣyaiḥ parivṛtaḥ svāśrame śramanāśane .. 20 ..
 
pāñcakālyaṃ paraṃ yajñaṃ kurvāṇaḥ sarvadā vaśī .
sa te vakṣyati dharmajño dharmaṃ bhāgavataṃ mune .. 21 ..
 
tamāśrayasva bhadraṃ te bhagavajjñānasiddhaye .
ityuktvā'stamitā vāṇī vāsudevasamīritā .. 22 ..
 
ityadbhutatamaṃ vākyaṃ śrutvā hṛṣṭatanūruhaḥ .
tadā kṛtārthamātmānaṃ manyamāno mahāmuniḥ .. 23 ..
 
śāṇḍilyadarśanākāṅkṣī saṃcacārācalādhipam .
apaśyadāśramaśreṣṭhaṃ śāṇḍilyasya mahātmanaḥ .. 24 ..
 
nānāpuṣpasamākīrṇaṃ nānāphalasamanvitam .
nānāpakṣigaṇairjuṣṭaṃ nānāmṛganiṣevitam .. 25 ..
 
kamalotpalasaṃkī rṇaiḥ śobhitaṃ kamalākaraiḥ .
bhagavaddharmajijñāsāparaiḥ śāntairamatsaraiḥ .. 26 ..
 
munimukhyaiḥ samākīrṇaṃ sarvatra ca mumukṣubhiḥ .
sapraviśya tamadrākṣīnmunimukhyairupāsitam .. 27 ..
 
śiṣyaiḥ parivṛtaṃ śāntairātmaniṣṭhaṃ dayāparam .
divyajñānopapannaṃ taṃ dṛṣṭvā divyakriyāparam .. 28 ..
 
udvahantaṃ parāṃ bhaktiṃ vāsudeve parātpare .
abhyavandiṣṭa sanako vinayāttasya pādayoḥ .. 29 ..
 
tiṣṭhantaṃ bhagavaddharme dṛṣṭvā divyena cakṣuṣā .
śāṇḍilyo muniśārdūlaḥ sanakaṃ brahmasaṃbhavam .. 30 ..
 
abravīnmadhuraṃ vākyaṃ kṛtārtho'si mahāmune .
bhagavān suprasannaste sutaptaṃ tapa uttamam .. 31 ..
 
ādiṣṭo'haṃ bhagavatā bhavadarthe taponidhe .
ityuktvā'dhyāpayāmāsa vedamekāyanābhidham .. 32 ..
 
mūlabhūtastu mahato vedavṛkṣasya yo mahān .
sadbrahmavāsudevākhya paratatvaikasaṃśrayam .. 33 ..
 
divyairbalādikairmantraiḥ sākṣāttatpratipādakaiḥ .
alaṅkṛtamasandigdhamavidyātimirāpaham .. 34 ..
 
adhyāpya saṃjagādāsya svarūpaṃ ca samāgati m .
śāṇḍilyaḥ .
eṣa kārtayugo dharmo nirāśīḥkarmasaṃjñitaḥ .. 35 ..
 
yogākhyo yogadharmākhyaḥ śāstrākhyaśca samāgamaḥ .
pravartyate bhagavatā prathame prathame yuge .. 36 ..
 
yugeṣu mandasañcāra itareṣvitareṣvapi .
anantaceṣṭādadhyakṣādaniruddhāt sanātanāt .. 37 ..
 
brahmaṇo mānasaṃ janma prathamaṃ cākṣuṣaṃ smṛtam .
dvitīyaṃ vācikaṃ cānyaccaturthaṃ śrotrasaṃbhavam .. 38 ..
 
nāsikyamaparaṃ cānyadaṇḍajaṃ padmajaṃ tathā .
eteṣvapi ca sarveṣu sākṣādbhagavato vibhoḥ .. 39 ..
 
brahmaṇā munimukhyaiśca suparṇādyairmaharṣibhiḥ .
vālakhilyamukhaiścānyaiḥ kramādrājarṣibhistathā .. 40 ..
 
eṣa prakṛtidharmākhyaḥ prādhītaḥ prathamo dvija .
saptame padmaje sarge prāpto bhagavatastathā .. 41 ..
 
vivasvatā tataḥ prāpto manunekṣvākuṇā tataḥ .
ikṣvākuṇā ca kathito vyāpya lokānavasthitaḥ .. 42 ..
 
eṣa eva mahān dharma ādyo vipra sanātanaḥ ..
durvijñeyo duṣkaraśca sātvatairdhāryate sadā .. 43 ..
 
cāturātmyaparairnityaṃ pañcakālaparāyaṇaiḥ .
balādimantraniratairdevatāntaravarjitaiḥ .. 44 ..
 
eṣa dharmo yathā prāpto mayā tadga dataḥ śrṛṇu .
sāṅgopaniṣadā vedāḥ samadhītā mayā purā .. 45 ..
 
ṛgyajussāmasaṃjñāstu saṃkīrṇā devatāntaraiḥ .
vyāmiśrayāgasaṃyuktāḥ pravṛttiphaladāyinaḥ .. 46 ..
 
tadarthāśca parijñātā yathānyāyaṃ yathāvidhi .
kvacit kvacit pradeśeṣu bhagavantaṃ jagatpatim .. 47 ..
 
tadīyaṃ karma ca jñānamapraṇāḍyā vadanti hi .
tathā tadatisaṃkṣiptamanabhivyaktalakṣaṇam .. 48 ..
 
agnīndrādipraṇāḍyaiva pradeśeṣu bahuṣvapi .
pravadanti jagannāthaṃ tathā ca sakalāḥ kriyāḥ .. 49 ..
 
nityādikā muniśreṣṭha pravṛttiphalasaṃyutāḥ .
devatāntaranāḍyaiva prabruvanti suvistarāt .. 50 ..
 
tathā kvacit kvacidvipra pravadanti ca kevalam .
indrādidevatāvarjaṃ tatkarmā'pi suvistaram .. 51 ..
 
mantrāḥ prācuryatastatra phalasaṅgasamanvitāḥ .
evaṃ vyāmiśrarūpatvātteṣu niṣṭhāṃ na labdhavān .. 52 ..
 
yastu sarvaparo dharmo yasmānnāsti mahattaraḥ .
vāsudevaikaniṣṭhastu devatāntaravarjitaḥ .. 53 ..
 
tajjijñāsā balavatī tadā tvāvirabhūnmama .
tato'tra parvataśreṣṭhe tapastaptaṃ mayottamam .. 54 ..
 
anekāni sahasrāṇi varṣāṇāṃ tapaso'ntataḥ ..
dvāparasya yugasyānte ādau kaliyugasya ca .. 55 ..
 
sākṣātsaṅkarṣaṇādvyaktāt prāpta eva mahattaraḥ .
eṣa ekāyano vedaḥ prakhyātaḥ sātvato vidhiḥ .. 56 ..
 
durvijñeyo duṣkaraśca pratibuddhairniṣevyate .
mokṣāyanāya vaipanthā etadanyo na vidyate .. 57 ..
 
tasmādekāyanaṃ nāma pravadanti manīṣiṇaḥ .
śvetadvīpe purā'dhīto nāradena surarṣiṇā .. 58 ..
 
sanaḥ sanatsujātaśca bhavānapi sananda naḥ .
sanatkumāraḥ kapilaḥ saptamaśca sanātanaḥ .. 59 ..
 
ete ekāntidharmasya ācāryāśca pravartakāḥ .
marīciratryaṅgirasau pulastyaḥ pulahaḥ kratuḥ .. 60 ..
 
vasiṣṭhaśca mahātejā ete citraśikhaṇḍinaḥ .
manuḥ svāyabhbhuvaścāpi samārādhya jagatpatim .. 61 ..
 
mahatā tapasā caiva devaṃ nārāyaṇaṃ prabhum .
divyaṃ varṣasahasraṃ tu tadante samadhītya ca .. 62 ..
 
mūlaśrutiṃ yathāvaccā ṛṣayo'dhyāpitāstu taiḥ .
tataste ṛṣayastvaṣṭau lokānāṃ hitakāmyayā .. 63 ..
 
ślokānāṃ śatasāhasrairmūlavedaṃ nirīkṣya ca .
tathā divyāni tantrāṇi sātvatādīni cakrire .. 64 ..
 
anyacchāstraṃ tu tantrākhyamasmānmanvādayo'pi ca .
dharmaśāstrāṇyanekāni kariṣyanti yathātatham .. 65 ..
 
anyeṣāmapi śāstrāṇāṃ yoniretadbhaviṣyati .
asmin dharmaśca arthaścoktaḥ suvistaram .. 66 ..
 
mokṣaśca sūcitaḥ paścādatroktaśca yathātatham ..
aśvamedhādayo yajñā adhikṛtyācyutaṃ harim .. 67 ..
 
yathā kriyante ca tathā dviṣaṭkārṇapurassaraiḥ .
nivṛttiphaladairmantraistasyāsādhāraṇairhareḥ .. 68 ..
 
pūjitā viniyujyante tasmiṃstasmiṃśca karmaṇi .
ṛgādimantrāḥ sarve'pi tathā cāsmin prakīrtitāḥ .. 69 ..
 
vasūrājoparicaro mūlavedena saṃskṛtaḥ .
svargalokādhikārārthametaduktaprakārataḥ .. 70 ..
 
aśvamedhādikān yajñānanvaśiṣṭadyathāvidhi .
anyāṃśca bhagavadyāgān khinnavṛttyadhikārataḥ .. 71 ..
 
iti śruta mayā pūrvaṃ sa cārthaḥ pratibhāti me .
sumanturjaiminirbrahman bhṛguścaivaupagāyanaḥ .. 72 ..
 
mauñjyāyanaśca tatsarvaṃ samyagadhyāpitā mayā .
naranārāyaṇābhyāṃ tu jagato hitakāmyayā .. 73 ..
 
tathā'nuṣṭhīyate mūladharmo badarikāśrame .
eṣa prakṛtidharmākhyo vāsudevaikagocaraḥ .. 74 ..
 
pravartate kṛtayuge tatastretāyugādiṣu .
vikāravedāḥ sarvatra devatāntaragocarāḥ .. 75 ..
 
mahato vedavṛkṣasya mūlabhūto mahānayam .
skandhabhūtā ṛgādyāste śākhābhūtāstathā mune .. 76 ..
 
jaganmūlasya devasya vāsudevasya mukhyataḥ .
pratipādakatāsiddhā mūlavedākhyatā dvija .. 77 ..
 
ādyaṃ bhāgavataṃ dharmamādibhūte kṛte yuge .
mānavā yogyabhūtāstu anutiṣṭhanti nityaśaḥ .. 78 ..
 
tatastretāyuge sarve nānākāmasamanvitāḥ ..
vyāmiśrayājino bhūtvā tyajantyādyaṃ sanātanam .. 79 ..
 
antardadhāti sarvo'yaṃ vāsudevasamāhṛtaḥ .
tato yogyāya bhagavān prādurbhāvayati svayam .. 80 ..
 
yathā purā mayā prāpto devād jñānabalātmanaḥ .
tathā prakāśito vedaḥ sarahasyo mahāmune .. 81 ..
 
evaṃ nigadite samyak śāṇḍilyena mahātmanā .
tataḥ kṛtārthamātmānaṃ manyamānaḥ kṛtāñjaliḥ .. 82 ..
 
sanakaḥ praśritaṃ vākyaṃ śāṇḍilyaṃ munimabravīt .
sanakaḥ .
bhagavan sarvadharmajña sarvaśāstrārthapāraga .. 83 ..
 
tvatprasādena saṃprāpto mayā dharmavaro mahān .
nivṛttilakṣaṇākhyo'yaṃ pratibuddhairniṣevitaḥ .. 84 ..
 
kathamapratibuddhaistairmagnairbhavamahāmbudhau .
prāpyate bhagavaddharma ekāntibhiranuṣṭhitaḥ .. 85 ..
 
śāṇḍilyaḥ .
śrūyatāmabhidhāsyāmi yadahaṃ coditastvayā .
etadarthaṃ mayā pṛṣṭaḥ purā saṅkarṣaṇaḥ prabhuḥ .. 86 ..
 
parityajya paraṃ dharmaṃ miśradharmamupeyuṣām .
bhūyastatpadakāṅkṣāṇāṃ śraddhābhaktī upeyuṣām .. 87 ..
 
anugrahārthaṃ varṇāṇāṃ yogyatāpāda nāya ca .
tathā janānāṃ sarveṣāmabhīṣṭaphalasiddhaye .. 88 ..
 
sātvatādīni śāstrāṇi bhogamokṣapradāni ca .
upadiśya tu divyāni śāstrāṇi tadanantaram .. 89 ..
 
pārameśvaraśāstrāṇāṃ sarveṣāṃ munipuṅgava ..
sārabhūtaṃ viśeṣeṇa pauṣkarārthopapādakam .. 90 ..
 
mūlavedānusāreṇa chandasā'nuṣṭubhena ca .
lakṣagranthena sarvārthakriyājñānopalabdhaye .. 91 ..
 
sa me'bravīnma hāśāstraṃ pārameśvarasaṃjñayā .
tasmāttu sāramuddhṛtya sarvaśāstropayoginam .. 92 ..
 
ślokaiḥ ṣoḍaśasāhasraiḥ pārameśvarasaṃjñayā .
saṃpravakṣyāmi te śāstramidānīmavadhāraya .. 93 ..
 
nārado'pi purā caitadapi saṃkṣepato vibhoḥ .
kṣīrodaśāyino devāt sākṣāt saṃśrutavān dvija .. 94 ..
 
jñānakāṇḍakriyākāṇḍabhedenai va dvidhākṛtam .
yatra saṃkīrtyate samyagvāsudevasya vai vibhoḥ .. 95 ..
 
divyamātmasvarūpaṃ ca nityā jñānādayo guṇāḥ .
pradhānā ṣaṭ samastāśca vyastā yugmatrayeṇa hi .. 96 ..
 
kīrtyādayo guṇāścānye ākṛtiśca parātparā .
nityaikā vāsudevākhyā tataḥ sṛṣṭyādihetunā .. 97 ..
 
saṅkakarṣaṇādivyūhaśca jagajjanmādayo'pi ca .
upāsanārthaṃ bhaktānāmāstikānāṃ mahātmanām .. 98 ..
 
jagatāmupakārārthaṃ vāsudevasya vai vibhoḥ .
parātparasvarūpasya caturvyūhasturīyakaḥ .. 99 ..
 
vyūhaḥ suṣuptisaṃjñaśca svapnavyūhastathaiva ca .
jāgradvyūhastathā'nye ca vyūhā mūrtyantarā api .. 100 ..
 
mūrtayo vibhavākhyāśca prādurbhāvāntarāṇyapi .
lakṣmīpuṣṭyoḥ svarūpe ca nitye bhagavatā saha .. 101 ..
 
kāntyādayo'vatārāśca bhūṣaṇānāṃ tu vigrahāḥ .
nityāḥ kirīṭapūrvāṇāmanityāśca pṛthagvidhāḥ .. 102 ..
 
cakrādīnāṃ svarūpaṃ ca nityānityobhayātmakam .
garuḍapramukhānāṃ tu anyeṣāmātmanāmapi .. 103 ..
 
vibhoḥ sādhanabhūtānāṃ svaṃ svaṃ nityaṃ svarūpiṇām .
eteṣāṃ mūrtayo nityā anityāśca pṛthagvidhāḥ .. 104 ..
 
vibhorvai vāsudevasya sthānaṃ nityaṃ parātparam .
anyeṣāṃ vyūharūpāṇāṃ vibhavānāṃ tathaiva ca .. 105 ..
 
nānāvidhāni sthānāni virajāṃsi bahūni ca .
teṣāṃ vistāramānaṃ ca tathā svaṃ svaṃ vyavasthitam .. 106 ..
 
tatsālānāṃ pratolīnāṃ saṃkhyāmānaṃ ca lakṣaṇam .
jīvātmanāṃ svarūpa ca muktāmuktobhayātmakam .. 107 ..
 
teṣāṃ gativiśeṣāśca procyante yatra vistarāt .
bhagavanmantramūrtīnāṃ tathā'nyeṣāṃ krameṇa tu .. 108 ..
 
ma ntradhyānaṃ tathā mudrā yogarūpaṃ ca kīrtitam .
jñānakāṇḍābhidhānena tadetat parikīrtitam .. 109 ..
 
yatra nityāni karmāṇi snānādīnyakhilāni ca .
naimittikāni kāmyāni prāyaścittāni vistarāt .. 110 ..
 
tulābhārādikādīni karmāṇi vividhānyapi .
tathā ca karṣaṇādīni sthāpanāntānyaśeṣataḥ .. 111 ..
 
prāsādapratimābhadrapīṭhādīnāṃ ca lakṣaṇam .
evamādīni cānyāni deveśayajanārthataḥ .. 112 ..
 
kīrtyante vistarādyatra kriyākāṇḍaṃ tu viddhi tat .
evaṃ dvividharūpaṃ tu śāstraṃ vakṣye'vadhāraya .. 113 ..
 
Chapter - 2
śrīḥ .
kriyākāṇḍe dvitīyo'dhyāyaḥ .
śāṇḍilyaḥ .
athādhikārasiddhyarthaṃ snānaṃ vakṣyāmi pūrvataḥ .
yena bhakto'bhiṣiktastu syādarho yāgahomayoḥ .. 1 ..
 
snānaṃ tu dvividhaṃ kuryānmalasaṃkaraśuddhaye .
sāmānyavidhinā snātvā viśeṣavidhinā tataḥ .. 2 ..
 
sāmānyaṃ laukikaṃ snānaṃ viśiṣṭaṃ mantrasaṃskṛtam .
taccāpi śaucapūrvaṃ syāttadādau kathayāmi te .. 3 ..
 
brāhmaṃ muhūrtamāsādya udayātpūrvameva ca .
mantrajñaḥ prayataḥ kuryādvidhidṛṣṭena karmaṇā .. 4 ..
 
saṃprabuddhaḥ prabhāte tu utthāya śayane sthitaḥ .
nāmnāṃ saṃkīrtanaṃ kuryāt ṣoḍaśānāṃ prayatnataḥ .. 5 ..
 
oṃ namo vāsudevāya namaḥ saṃkarṣaṇāya te .
pradyumnāya namaste'stu aniruddhāya te namaḥ .. 6 ..
 
kramaśaḥ keśavādīnāṃ yāvaddāmodaraṃ dvija .
namo namaḥ keśavāya namo nārāyaṇāya ca .. 7 ..
 
mādhavāya namaścaiva govindāya namastataḥ .
viṣṇave'tha namaskuryānnamaste madhusūdana .. 8 ..
 
namastrivikramāyātha vāmanāya namastataḥ .
śrīdharāya namaścātha hṛṣīkeśāya oṃ namaḥ .. 9 ..
 
namaste padmanābhāya namo dāmodarāya ca .
divyānāmavatārāṇāṃ daśānāmatha kīrtanam .. 10 ..
 
ekaśrṛṅgādikānāṃ tu vihitaṃ kramaśaḥ prabhoḥ .
namaste mīnarūpāya kamaṭhāya namo namaḥ .. 11 ..
 
namo'stvādivarāhāya nārasiṃhāya te namaḥ .
namo vāmanarūpāya namo rāmatrayāya ca .. 12 ..
 
kuṭhārajyāhalāstrāya namaḥ kṛṣṇāya vedhase .
kalki viṣṇo namaste'stu pūrvaṃ sapraṇavaṃ dvija .. 13 ..
 
yathāsthitakrameṇaiva bhedāṃstvetān harervibhoḥ .
namaskuryāt prabhāte tu yāgānte tu dinakṣaye .. 14 ..
 
śabdenoccatareṇaiva saṃhṛ ṣṭijananena tu .
stotrāṇi cātha mantrāṇi udīryānyāni vai tataḥ .. 15 ..
 
ityevamādibhiḥ stotrairabhiṣṭūya śriyaḥ patim .
idaṃ vijñāpayāmāsa haraye varadāyine .. 16 ..
 
harirharirbruvaṃstalpādutthāya bhuvi vinyaset .
namaḥ kṣitidharāyoktvā vāmapādaṃ mahāmate .. 17 ..
 
bahirnirgamanārthaṃ tu sañcālyādau tameva hi .
jalasaṃpūrṇapātraṃ ca astramantroddhṛtaṃ mune .. 18 ..
 
devāgnigirigoṣṭheṣu nadyāṃ vā na śmaśānake .
valmīke mūṣikāsthāne vṛkṣamūle surālaye .. 19 ..
 
jalāntare ca mārge ca na gṛhṇīyāt kadācana .
deśe manorame grāhyā vihāya caturaṅgulam .. 20 ..
 
prāṇyaṅgatuṣabhasmāsthikāṣṭhaloṣṭavivarjitam .
paraśaucāvaśiṣṭaṃ yacchreyaḥkāmaiḥ sadā naraiḥ .. 21 ..
 
anaṅgārāmanūṣārāṃ tathā kṛṣṇāmavālukām .
śastrādinā'strajaptena nikhanecchubhadeśagām .. 22 ..
 
mṛdaṃ doṣavinirmuktāṃ tatastenaiva cāharet .
snānopakaraṇaṃ cānyacchamīśākhāḥ sapallavāḥ .. 23 ..
 
arkanyagrodhakhadirakarañjakakubhādikam .
śarajodumbarāśvatthaplakṣadarbhāṃśca vaiṇavān .. 24 ..
 
āmrāṅkuramapāmārgamarjunaṃ dhātakīṃ śamīm .
anyāni ca pavitrāṇi teṣu saṃpannamāharet .. 25 ..
 
yathāvasarametadvai nṛpavat saṃprayojya ca .
kūpasnānaṃ na kurvīta taṭākādiṣu satsu ca .. 26 ..
 
teṣu nālpodake snāyāttīrtheṣu bahuvāriṣu .
eteṣvapi tu na snāyāt satyāṃ sariti sādhakaḥ .. 27 ..
 
saritsvapi ca sarvāsu viśiṣṭāḥ syuḥ samudragāḥ .
tāsāmapi viśiṣṭāḥ syuḥ sarvāḥ prāksrotasaḥ sadā .. 28 ..
 
nadīnāmapi sarvāsāṃ dakṣiṇaṃ tīramuttamam .
prāksrotasaḥ sravantyastu yatra codaṅmukhasthitāḥ .. 29 ..
 
prāktīraṃ tatra tīrthaṃ syāt sarvapāpapraṇāśanam .
kūpāddaśaguṇā vāpī vāpyā daśaguṇā nadī .. 30 ..
 
nadyāṃ snānaphalaṃ snātustathā tasyāḥ samudragāḥ .
tathā daśaguṇaṃ tasyāḥ prāksrotāḥ kurute phalam .. 31 ..
 
prāksrotasodaṅmukhāyāḥ prāktīre'nantakaṃ phalam .
pūrvaṃ tu kṣālite tīre saṃprokṣya sthāpayet pṛthak .. 32 ..
 
jalasaṃpūrṇapātraṃ ca astramantroddhṛtaṃ mune .
śaucārthaṃ mṛdamāhṛtya jalakūle nidhāya vai .. 33 ..
 
manorame śucau deśe tṛṇānnikṣipya bhūtale .
divāsandhyāsu karṇasthabrahmasūtra udaṅmukhaḥ .. 34 ..
 
kuryānmūtrapurīṣe tu rātrau ceddakṣiṇāmukhaḥ .
na kuryādbhuvi viṇmūtre saṃbhavaddīrghajantuṣu .. 35 ..
 
na cāpsu na girau cāpi catvareṣu catuṣpathe .
na rājamārge no vīthyāṃ na devāyatane kvacit .. 36 ..
 
na śmaśāne na caitye ca na bhasmani na govraje .
na grāmamadhye viprendra kurvītāpyanyathāvidhi .. 37 ..
 
ātmacchāyāṃ tarucchāyāṃ na meheta kadācana .
avakuṇṭhyottamāṅgaṃ tu na paśyeddiggaṇaṃ malam .. 38 ..
 
tathā jyotīṃṣyapaśyaṃśca devatāyatanāni ca .
purīṣaṃ gudasaṃyuktaṃ kāṣṭhaparṇatṛṇādibhiḥ .. 39 ..
 
vāmahastena sammārjya tena hastatalena tu .
gṛhītaśiśnaścotthāya jalakūlaṃ samāśrayet .. 40 ..
 
ūrudvayāntarasthena gudaṃ mṛddāyinā'pi ca .
dākṣiṇyajānorbāhyaṃ ca dīyamānajalena ca .. 41 ..
 
vāmena dakṣiṇenaiva pāṇinā kukkuṭāsanī .
aspṛṣṭatīrthaḥ śaucārthaṃ mṛdbhirabhyuddhṛtairjalaiḥ .. 42 ..
 
gandhalepakṣayakaraṃ śaucaṃ kuryādatandritaḥ .
tisro liṅge mṛdo deyā ekaikāntaramṛttikāḥ .. 43 ..
 
pañca vāmakare deyāstisraḥ pāṇyorviśuddhaye .
mūtrotsarge śuddhireṣā purīṣasyāpyanantaram .. 44 ..
 
ardhaprasṛtimātraṃ tu prathamā mṛttikā smṛtā .
dvitīyā ca tṛtīyā ca tadardhā parikīrtitā .. 45 ..
 
biḍālapadamātraṃ tu tadūrdhvā parikīrtitā .
pañcāpāne mṛttikāḥ syustathaivāntaramṛttikāḥ .. 46 ..
 
daśa vāmakare deyāḥ sapta tūbhayahastayoḥ .
pādābhyāṃ tisṛbhiḥ śuddhirjaṅghāśuddhiśca pañcabhiḥ .. 47 ..
 
niyojayettato vipra kaṭyāṃ vai sapta mṛttikāḥ .
svadehasvedadoṣaghnā bāhyakardamaśāntaye .. 48 ..
 
bhaktānāṃ śrotriyāṇāṃ ca varṣāsvevaṃ nirūpitam .
prāvṛ ḍuktāttu vai tasmādekamṛdvyapanodanam .. 49 ..
 
śaradgrīṣmavasanteṣu nityaṃ kāryaṃ kriyāparaiḥ .
etasmādapi caikaikā parilopyā tu mṛttikā .. 50 ..
 
hemante śiśire vipra śrotriyaiḥ saṃyamasthitaiḥ .
pathi śaucaṃ prakartavyaṃ deśakālānurūpataḥ .. 51 ..
 
gandhalepamapāsyaivaṃ manaḥ śuddhyā viśudhyati .
vihitāḥ pādaśauce tu biḍālapadasaṃmitāḥ .. 52 ..
 
mṛdaścaturdvijendrāṇāṃ trirdvirekā kramāttataḥ .
varṇānāṃ śūdraniṣṭhānāṃ kaṭiśauce tathaiva hi .. 53 ..
 
sapta sapta ca ūrubhyāṃ karābhyāṃ tritayaṃ punaḥ .
sarveṣāmeva sāmānyaṃ pāṇiśaucamudāhṛtam .. 54 ..
 
antarjānugataṃ kṛtvā bhujayugmaṃ dvijottama .
caturdhā maṇibandhasthaṃ toyaṃ kṛtvā sunirmalam .. 55 ..
 
budbudādyairvinirmuktaṃ pibedvipro hṛdā tataḥ .
ekaikāṃ hrāsayenmātrāṃ varṇatrayamanukramāt .. 56 ..
 
pāṇinā kṣālitenaiva punarācāmayedbudhaḥ .
evaṃ prakṣālya vidhivadācamya prayataḥ śuciḥ .. 57 ..
 
prāṅmukhodaṅmukho vā'pi upaviśyāsanaṃ tataḥ .
arkādibhirapāmārgaiḥ kārayeddantadhāvanam .. 58 ..
 
prātarbhuktvā ca mṛdvagraṃ kaṣāyakaṭutiktakam .
bhakṣayeddantadhavanaṃ dantamāṃsānyabādhayan .. 59 ..
 
dvādaśāṅgulamātraṃ tu vakragranthivivarjitam .
payobhiḥ saha tarjanyā brahma dvādaśasaṃkhyayā .. 60 ..
 
kāṣṭhālābhe tu roge vā kartavyaṃ dantadhāvanam .
ṣoḍaśāṅguladīrghaistu vakragranthivivarjitaiḥ .. 61 ..
 
hemādinirmitairvā'pi kuśadarbhādibhistathā .
jihvānirlehanaṃ caiva gaṇḍūṣaṃ mukhadhāvanam .. 62 ..
 
kuryādācamanaṃ vipra śuddhena salilena ca .
vinā vividhasaṃparkaiḥ pañcāṅgasnānamācaret .. 63 ..
 
mukhaṃ karadvayopetaṃ pādau kaṭitalāvadhi .
strīsaṅgādyupaghāteṣu snānaṃ kuryādyathāvidhi .. 64 ..
 
adhottamāṅgāt pādāntaṃ śirasā'bhyañjayeddvija .
aṅgānyudvartya cāstreṇa caraṇāntānyanukramāt .. 65 ..
 
gomayena mṛdā vipra nirmalīkṛtya vigraham .
narāmaraprayuktāṃ prāk snānārthaṃ cāharet khalīm .. 66 ..
 
māṣacūrṇādinā dehaṃ nirhṛtya kavacaṃ smaran .
śuddhyarthaṃ prathamaṃ snātvā mantrasnānaṃ samācaret .. 67 ..
 
snāyādrājopacāreṇa divyairgandhaiḥ purā'hṛtaiḥ .
hṛnmantreṇa ca viprendra vāmahastatale tataḥ .. 68 ..
 
mṛdā'malakamānena kramaśo'bhinidhāya ca .
prāntaparvāvadhau madhye maṇibandhasamīpataḥ .. 69 ..
 
astramantreṇa mūlena kramāt pañcāṅgamantritam .
kṛtvā niyojya dikṣvapsu sarvāṅgālepanaṃ kramāt .. 70 ..
 
adha ūrdhve ca tanmantraṃ mudrābandhena saṃyutam .
tena snānaharā vighnā digvidikparisaṃsthitāḥ .. 71 ..
 
prayānti vihvalībhūtā yāvattannopasaṃhṛtam .
mṛdbhāgo mūlmantreṇa mantrito yaḥ purā sthitaḥ .. 72 ..
 
tamuccaran samādāya toyamadhye vinikṣipet .
tena taddvijaśārdūla tatkṣaṇādeva jāyate .. 73 ..
 
gaṅgātoyena saṃpūrṇaṃ yāmunena śubhena ca .
prayāgaṃ cakratīrthaṃ ca prabhāsaṃ puṣkarāṇi ca .. 74 ..
 
bhavanti sannidhībhūtā mantrasyāsya prabhāvataḥ .
tato vai viṣṇutīrthāya mantrānte padamuccaret .. 75 ..
 
sanamaskaṃ bhavettena viṣṇutīrthasya sannidhau .
anyatīrthe yadā snānaṃ kuryāttatra ca yojayet .. 76 ..
 
kevalaṃ mūlamantraṃ tu viṣṇutīrthapadaṃ vinā .
tīrthāntareṣvidaṃ nāma na saṃkīrtayate sudhīḥ .. 77 ..
 
nityasannidhitīrthasya yadyanyasyābhidhāṃ smaret .
snātasya tatra tīrthaṃ tadabhiśāpaṃ kṣaṇaṃ sṛjet .
nirjharāmbutaṭākādau sāmānyasnānakarmaṇi .
gaṅgādīnāṃ nadīnāṃ ca tīrthānāṃ ca prakīrtanam .. 79 ..
 
mantrasnānaṃ kramaiḥ samyagviṣṇutīrthāya kīrtayet .
tato'ṅgamantrajaptaṃ ca bhāgaṃ pāṇitale sthitam .. 80 ..
 
toyenāloḍya masṛṇaṃ tāpayedarkaraśmibhiḥ .
meghacchanne svakaṃ mantraṃ sūryavat khasthitaṃ smaret .. 81 ..
 
darśayitvā karau tasya tābhyāṃ sarvā'ṅgakaṃ spṛśet .
apāsya proccaran varma mṛllepaṃ vāriṇā'ṅgagam .. 82 ..
 
darbhapuñjīlamādāya dakṣiṇena kareṇa tu .
jale tvāvartya tanmantraṃ sakṛdvā bahuśo dvidhā .. 83 ..
 
tataḥ kumbhābhiṣekaṃ vā pāṇikumbhodarāmbunā .
sa hitā vartitenaiva abhiṣekaṃ tu mūrdhani .. 84 ..
 
śrotradṛgvadanaṃ nāsāṃ svakarāṅgulibhiḥ kramāt .
sthagayitvā nimajyātha sāṅgaṃ mantramathoccaran .. 85 ..
 
sakṛdvā bahuśaḥ śaktyā dhyāyejjyotirmayaṃ harim .
devaṃ hṛtpuṣkarāntasthaṃ netrayoratha cāntare .. 86 ..
 
sarvapāpanirāsārthaṃ kṛtvaivamaghamarṣaṇam .
prāṇāyāmaistribhirdvābhyāmekena niyatena vā .. 87 ..
 
samutthāyācaret paścāt sannirīkṣyārkamaṇḍalam .
mantramūrtirmahātejāḥ samuttīrya jalāntarāt .. 88 ..
 
snānavastraṃ parityajya paridhāyāmbarāntaram .
śikhayā'tha śikhābandhaṃ kṛtvā'camya yathāvidhi .. 89 ..
 
aṅguṣṭhamūlaṃ brāhmaṃ tu aṅgulyagraṃ tu daivikam .
paitṛkaṃ hastamadhyaṃ tu tīrthaṃ dakṣiṇahastajam .. 90 ..
 
brāhmeṇa tu pibettoyaṃ paitṛkena tu mārjrayet .
daivikena spṛśedaṅgān yeṣāṃ tṛptiṃ yadīcchati .. 91 ..
 
tridhā caturdhā vā vipra dvirāmṛjya mukhaṃ punaḥ .
vāmahastatalaṃ prokṣya pādayośca tale śubhe .. 92 ..
 
talena hṛdayaṃ spṛṣṭvā mukhamaṅgulibhistathā .
aṅguṣṭhānāmikāṃ kṛtvā netre spṛṣṭvā ca vāriṇā .. 93 ..
 
tenaiva tarjanīṃ kṛtvā tathā dve nāsikāpuṭe .
kaniṣṭhikāṃ tathā kṛtvā tenaiva śravaṇaṃ spṛśet .. 94 ..
 
tathaiva madhyamāṃ kṛtvā bāhudeśāvubhau spṛśet .
tenaiva nābhideśaṃ ca savairyuktaiḥ śiraḥ spṛśet .. 95 ..
 
etadācamanaṃ proktaṃ sarvakarmasu sarvadā .
sajalaṃ dakṣiṇaṃ hastaṃ kṛtvā ghrāṇāgragaṃ mune .. 96 ..
 
smaran hṛnmantramāghrāya sandhārya kavacaṃ lapan .
virecya samudīryāstraṃ toyakṣepeṇa vai saha .. 97 ..
 
tatastu hastayordehe nyāsaṃ kuryādyathāga mam .
hṛdā vāmakare toyamādāya galitaṃ ca tat .. 98 ..
 
vibudhānūrdhvadehasthān hlādayecchikhayā kṣipan .
smarannastraṃ kṣipedbhūmau duṣṭadoṣapraśāntaye .. 99 ..
 
antarāntarayogena hyūrdhvāntaṃ prāgadhastataḥ .
jalāñjalimathādāya sa mantreṇa hariṃ smaran .. 100 ..
 
sūryamaṇḍalamadhyasthaṃ tarpayettena vāriṇā .
sakuśordhvakaraścātha vinimīlitadṛgjapan .. 101 ..
 
sūryaṃ nirīkṣayenmantraṃ yadardhyeṇārcitaṃ purā .
tatopaviśya santarpya ā dhārāsanapūrvakam .. 102 ..
 
sāṅgaṃ saparivāraṃ ca mantraṃ tadanu vai kramāt .
indrādīn viṣṇupūrvāṃśca vāsudevādikānapi .. 103 ..
 
mūrtīrdvādaśaśaktīśca paramātmānameva ca .
pṛthivyādīni bhūtāni ṛṣīṃśca pitṛbhissaha .. 104 ..
 
ādau nāma dvitīyāntaṃ tarpayāmīti coccaran .
eṣa mantrastu nirdiṣṭastarpaṇeṣu yathākramam .. 105 ..
 
tilodakaistarpayitvā svapitṝṃśca pitāmahān .
prapitāmahasaṃjñāṃśca sadārānanutarpayet .. 106 ..
 
tarpayetsarvapitṝṇāṃ dakṣiṇābhimukhena tu .
devānāṃ ca tadanyeṣāṃ prāṅmukho vā'pyudaṅmukhaḥ .. 107 ..
 
pavitrakaṃ tyajet paścāt punarācamya mantravit .
sāyaṃ prātardiśo vandyāddhyātvā nārāyaṇaṃ prabhum .. 108 ..
 
karaśuddhisamopetaṃ digbandhaṃ cāvakuṇṭhanam .
prāṇāyāmādikaṃ kuryādbhutaśuddhisamanvitam .. 109 ..
 
mantranyāsaṃ tataḥ kṛtvā mudrāṃ badhvā smareddharim .
jalamadhye'pi yāgasya bhogaiścaivāsanādikaiḥ .. 110 ..
 
tato mantrī samabhyarcya patrapuṣpaphalairvibhum .
saṃbhave sati puṣpāṇāṃ vihitaṃ tatra cārcanam .. 111 ..
 
audakenopacāreṇa bhāvanābhāvitena ca .
tarpayedambhasā prāgvaddhomabhāvanayā'khilam .. 112 ..
 
evaṃ kṛtvā jagannāthaṃ samiddānaṃ samācaret .
juhuyācca yathāśakti tatastilaghṛtādi yat .. 113 ..
 
nyūnātiriktaśāntyarthaṃ sarvakarmasamāptaye .
pūrṇāhutyavasānāntaṃ kuryādvai jalatarpaṇe .. 114 ..
 
stutvā ca praṇamedvipra aṣṭāṅgenātha daṇḍavat .
dūrvāṃ siddhārthakopetāṃ śikhāmantrābhimantritām .. 115 ..
 
cūḍyottamāṅge śirasā upasaṃhṛtya sāsanam .
vācyaṃ jalāt svahṛdvyomni manasā niṣkalātmanā .. 116 ..
 
kṛtvābhigamanaṃ kṛtyaṃ sanyasecca vicakṣaṇaḥ .
kuryādbhogārjanaṃ paścānyāyopāyasamārjitam .. 117 ..
 
mūlena vā'stramantreṇa puṣpamūlaphalādikam .
avapannaṃ tvabhimatamanāptaṃ bhāvadūṣitam .. 118 ..
 
vyāmiśrahīnasaṃspṛṣṭaṃ śuktaṃ līḍhaṃ ca varjayet .
samyak pūrakayuktyā tu dhiyā vācakamuccaran .. 119 ..
 
apāmārgaśamīśākhāyugmaṃ saṃbhrāmya mūrdhani .
savyāpasavyayogena pṛṣṭhato'straṃ paṭhan kṣipet .. 120 ..
 
snānavastraṃ ca niṣpīḍya tataścācamya vāgyataḥ .
ityuktamaudakaṃ snānamatha māntraṃ nibodha me .. 121 ..
 
toyābhāve ca yatkuryāddurge kāle tu śītale .
gamane kṣiprasiddhau vā gurukārye'svatantratām .. 122 ..
 
prāptāṃ vā vīkṣya viprendra niśābhāge dinasya vā .
prakṣālya pādāvācamya proddhṛtena ca vāriṇā .. 123 ..
 
sthānaṃ daśa diśaḥ prāgvat saṃśodhyopaviśettataḥ .
prāṇāyāmagaṇaṃ kuryādbhutaśuddhiṃ tatastanau .. 124 ..
 
mūlamantrāditaḥ kuryāt sarvamantragaṇena tu .
kevalādudakasnānāt saṃskāraparivarjitāt .. 125 ..
 
prayāgādiṣu tīrtheṣu yatphalaṃ kurute dvija .
snānācchataguṇaṃ tasmānmantrasnānasya sattam .. 126 ..
 
dhyānasnānamatho vakṣye dvābhyāmapi paraṃ tu yat .
khasthitaṃ puṇḍarīkākṣaṃ mantramūrtiṃ prabhuṃ smaret .. 127 ..
 
tatpādodakajāṃ dhārāṃ patamānāṃ hi mūrdhani .
cintayedbrahmarandhreṇa praviśantīṃ svakāṃ tanum .. 128 ..
 
tayā saṃkṣālayet sarvamantardehagataṃ malam .
tatkṣaṇādvirajā mantrījāyate sphaṭikopamaḥ .. 129 ..
 
dhyānasnānaṃ paraṃ mantrasnānācchataguṇaṃ smṛtam .
sadhyānasnānamityuktaṃ divyasnānādikaṃ śrṛṇu .. 130 ..
 
sahātapena varṣeṇa snānaṃ divyamanantaram .
samidhāṃ dīpitānāṃ ca gomayasya huta sya ca .. 131 ..
 
sitena bhasmanā'ṅgeṣu lalāṭādiṣu ca kramāt .
yadūrdhvapuṇḍrakaraṇaṃ mantroccāraṇapūrvakam .. 132 ..
 
dāhanaṃ tu bhavetsnānaṃ śodhanaṃ paramaṃ smṛtam .
gacchatsu goṣu vātotthai rajobhirbhūmisaṃbhavaiḥ .. 133 ..
 
sparśanaṃ vapuṣaḥ snānaṃ vāyavyaṃ tadudāhṛtam .
praśaste parvatāgrādau jātayā śvetamṛtsnayā .. 134 ..
 
uccārya keśavādīni nāmānyaṅge yathākramam .
lalāṭādau yadvidhānamūrdhvapuṇḍrasya tatsa mam .. 135 ..
 
pārthivasnānamityevaṃ sarvapāpaharaṃ śubham .
tasmādekatamaṃ kāryaṃ snānaṃ śraddhāpareṇa tu .. 136 ..
 
snānācamanaśaucena prāṇāyāmena deśikaḥ .
antarbahiḥ śarīrasya sādhakastu viśudhyati .. 137 ..
 
snānapūrvāḥ kriyāḥ sarvāḥ phalasaṃsiddhihetavaḥ .
tasmātsnānaṃ prakurvīta devarṣipitṛtarpaṇam .. 138 ..

Chapter - 3
. . śrīḥ .
      tṛtīyo'dhyāyaḥ .
sāstraṃ dūrvāṅkuraṃ datvā patraṃ puṣpaṃ tilāṃstu vā .
sodakānātmano mūrdhni śikhāsthāne ca sattama .. 1 ..
 
tataḥ kalaśapūrvaṃ tu ambupūrṇaṃ tu bhājanam .
samādāyāmbaracchannaṃ pāṇinā bhagavadgṛham .. 2 ..
 
ekāntaṃ nirjanaṃ yāyānmanojñaṃ doṣavarjitam .
anukūlaṃ śuciṃ dakṣaṃ saṃyataṃ samaye sthitam .. 3 ..
 
ekāyanaṃ vaidikaṃ vā brāhmaṇaṃ cārdhyavāhakam .
hṛnmadhyasthaṃ smaranmantraṃ prabuddhānandavigraham .. 4 ..
 
digantaramavīkṣan vai maunī saṃrodhitānilaḥ .
prāpya sthānaṃ svamantraṃ taṃ nāsāgreṇa virecayet .. 5 ..
 
uccarandvādaśārṇaṃ tu praviśyāntaḥ pradakṣiṇam .
prāsādoddeśamakhilaṃ mārjayet prokṣayettataḥ .. 6 ..
 
paricāraistu kartavyaṃ balipīṭhāntameva hi .
dvārādbāhye yathāśāstraṃ śuddhena salilena ca .. 7 ..
 
ājānupādau prakṣalya hastau cāmaṇibandhanāt .
pūrvoktena vidhānena samācamyordhvuṇḍrakaiḥ .. 8 ..
 
candanādyaiḥ sugandhairvā dharmakṣetre viśeṣataḥ .
parvatāgre nadītīre sindhutīre tathaiva ca .. 9 ..
 
valmīke tulasīmūle praśastā mṛttikā dvija .
vaśyārthī raktayā śrīcchan pītayā śāntikāmikaḥ .. 10 ..
 
śyāmayā mokṣakāmī ca śvetayā cordhvapuṇḍrakam .
vartidīpākṛtiṃ caiva veṇupatrākṛtiṃ yathā .. 11 ..
 
padmasya mukulākāramutpalaṃ mukulākṛti .
matsyakūrmākṛtiṃ caiva śaṅkhākāramataḥ param .. 12 ..
 
puṣṭipradenāṅguṣṭhena tarjanyā muktisiddhaye .
vāñchitārthapradāyinyā mune'nāmikayā'tha vā .. 13 ..
 
āyuṣkāmī madhyamayā aṅgulyā caatha devatā .
etābhiraṅgulībhistu kārayenna nakhaiḥ spṛśet .. 14 ..
 
lalāṭe vāsudevaṃ ca hṛdi saṃkarṣaṇaṃ nyaset .
pradyumnaṃ dakṣiṇe cāṃse aniruddhottarāṃsake .. 15 ..
 
jalanirmathitenaiva hyūrdhvapuṇḍracatuṣṭayam .
lalāṭe keśavaṃ vidyānnārāyaṇamathodare .. 16 ..
 
mādhavaṃ hṛdaye kuryādgovindaṃ kaṇṭhakūpake .
udare dakṣiṇe pārśve viṣṇurityabhidhīyate .. 17 ..
 
tatpārśve bāhumadhye tu madhusūdana iṣyate .
trivikramaṃ kāṇṭhakūpe vāme kukṣau tu vāmanam .. 18 ..
 
śrīdharaṃ vāmabāhau ca hṛṣīkeśaṃ tu kaṇṭhake .
apare padmanābhaṃ tu kakuddāmodaraṃ smaret .. 19 ..
 
evaṃ dvādaśanāmaṃ tu vāsudevaṃ tu mūrdhani .
yajño dānaṃ tapo homo bhojanaṃ pitṛkarma ca .. 20 ..
 
tatsarvaṃ niṣphalaṃ proktamūrdhvapuṇḍravinākṛtam .
tasmātsarvaprayatnena dhārayetsarvasiddhidam .. 21 ..
 
caturaṅgulamagraṃ tu sadāviṣṇvadhidaivatam .
mahāviṣṇvadhidaivastu granthirekāṅgulo bhavet .. 22 ..
 
viṣṇva dhidaivaṃ valayaṃ dvayamaṅgulamucyate .
pavitraṃ hastayugme cānāmikāyāṃ niyojayet .. 23 ..
 
darbhairvinā tu yatsnānaṃ vinā naivedyamarcanam .
vinodakaṃ tu yaddānaṃ tatsarvaṃ niṣphalaṃ bhavet .. 24 ..
 
arcanaṃ japahomau ca dānaṃ ca pitṛtarpaṇam .
apavitrānupāṇiścet tatsarvaṃ ca vinaśyati .. 25 ..
 
tasmāt sarvaprayatnena sadā dhāryaṃ pavitrakam .
gandhaiḥ sragbhiralaṅkārai sottarīyaiśca bhūṣitaḥ .. 26 ..
 
karṇabhūṣaṇahārādyaiḥ kaṭakairaṅgulīyakaiḥ .
alābhe tvaṅgulīyena alaṅkṛtya tu sādhakaḥ .. 27 ..
 
vadanaṃ nāsikārandhre sthagayitvā'mbareṇa tu .
svaśvāsopahataṃ caiva na bhavecca yathā dvija .. 28 ..
 
śuklavāsāḥ suveṣaśca śukladantaḥ śucivrataḥ .
tāmbūlaśuddhavadano lalāṭe cākṣatairyutaḥ .. 29 ..
 
evamuktaguṇairyukto bodhayet puruṣottamam .
śaṅkhadhvanisamopetaṃ dundubhīpaṭahasvanaiḥ .. 30 ..
 
vandibṛndotthitoccābirnānāvāgbhirmahāmate .
mahājayajayārāvaiḥ punaḥpunarudīritaiḥ .. 31 ..
 
pravodhalakṣaṇaiḥ stotrairutthāpya śayanāttataḥ .
dvāramāsādya tatrastho daśadigbandhapūrvakam .. 32 ..
 
avakuṇṭhyātha tarjanyā mantraṃ kavacamuccaran .
sthite vā kalpite tatra pūjayedbalimaṇḍale .. 33 ..
 
sarvaṃ khageśapūrvaṃ tu parivāraṃ hi sācyutam .
namasā praṇavādyena puṣpamādāya kīrtayet .. 34 ..
 
samastaparivārāya acyutāya namo namaḥ .
vāstupūruṣamanyāṃśca samabhyarcya yathākramam .. 35 ..
 
mūlamantreṇa sāṅgena niraṅgenāthavā tataḥ .
nyāsaṃ kagṛtvā trirācāryo hastatālaṃ hṛdā tataḥ .. 36 ..
 
mūlamantreṇa coddhāṭya kavāṭaṃ netramantrataḥ .
nityadīpāṃstatojjvālya hastau prakṣālya vāriṇā .. 37 ..
 
prāsādādi yadā na syāttadā deśaṃ manoharam .
āsādya kalpayenmāntraṃ gṛhaṃ tadadhunocyate .. 38 ..
 
mūlamantraṃ purā dhyāyedbrahmavat sarvagaṃ tataḥ .
vidikṣu dikṣu madhye ca jvalantaṃ bhānukoṭivat .. 39 ..
 
hṛnmantraṃ ca tadantasthamākramyākhilamātmanā .
śiromantraṃ ca tanmadhye brahmanāḍīsvarūpiṇam .. 40 ..
 
stambhabhūtaṃ tu viśvasya saṃcārādhvavadujjvalam .
śikhāmantraṃ ca sarvasmādbahiḥ prakāravat sthitam .. 41 ..
 
varmamantraṃ tu karmātmā paramātmānuvedhayet .
gavākṣadvārabhūtaṃ ca netramantraṃ ca bhāvayet .. 42 ..
 
sphuradvahnisphuliṅgormisahasraparirājitam .
sarvavighnapraśamanaṃ bahirastraṃ ca bhāvayet .. 43 ..
 
evaṃ māntragṛhaṃ dhyātvā tato dvāraṃ tu cetasā .
tribhāgīkṛtya tanmadhye bhāgamekaṃ dvidhā punaḥ .. 44 ..
 
vibhajya vāmadeśena dakṣiṇenāṅghriṇā tataḥ .
śanaiḥ śanai praviśyāntaḥ sāstramantreṇa tena vai .. 45 ..
 
dharaṇīhananaṃ kṛtvā bhagavantaṃ praṇamya ca .
manasā guruvaṃśaṃ ca tadājñāṃ mānasīmatha .. 46 ..
 
śirasā dhārayet sveṣṭaṃ phalaṃ saṃkalpya cetasā .
devāya ca nivedyai tat yāgāgārasya madhyataḥ .. 47 ..
 
prāsādaṃ vigrahaṃ klṛptvā varmamantraṃ savigraham .
tajjīvaṃ bhagavantaṃ ca dhyātvā yāgagṛhaṃ tataḥ .. 48 ..
 
saśalākaistato darbhaiḥ sahadevīvimiśritaiḥ .
saṃmārjya bahutoyena prakṣālyā'lipya gomayaiḥ .. 49 ..
 
gomayaṃ ca navaṃ grāhyaṃ bhūmiṣṭhaṃ dhenusaṃbhavam .
sajalaṃ śithilaṃ śuṣkaṃ kīṭhavacca vivarjayet .. 50 ..
 
upaliptamathāstreṇa saṃvidhya śakalaṃ tyajet .
pañcagavyena sāstreṇa vārā vā prokṣya candanaiḥ .. 51 ..
 
kuṅkumāgarukarpūraiḥ samālipya samantataḥ .
kuśadūrvākṣatāṃścaiva vikiret sthānaśuddhaye .. 52 ..
 
prāsādaṃ śodhayitvā tu tato maunaparo dvija .
deveśasyāgrato vā'pi dakṣiṇaṃ bhāgamāśrayet .. 53 ..
 
darbhe carmaṇi vastre vā phalake yajñakāṣṭhaje .
svāsanaṃ nyasyanaṃ vārbhi śca mūlamantrābhimantritaiḥ .. 54 ..
 
prokṣya choṭikayā'streṇa dadyāttacchuddhaye punaḥ .
turyādīnāṃ tu tatraikaṃ bhāvayedāsanaṃ tvatha .. 55 ..
 
turyaṃ nāma'sanaṃ pūrvaṃ kāraṇapraṇavā nvitam .
suṣuptirnāma tadvyāptāvyaktapaṅkajasaṃsthitiḥ .. 56 ..
 
svapnaḥ śeṣāhipūrvaṃ tu vahniparyantamāsanam .
kṣīrārṇavādito bhāvāsanāntaṃ jāgradāsanam .. 57 ..
 
tatra suptaṃ turīyaṃ vā karaśuddheḥ purā smaret .
svapnaṃ mānasayāgāttu pūrvaṃ turyoktakālataḥ .. 58 ..
 
jāgradāsanakalpe tu viśeṣo gṛhyatāmayam .
svadehamantravinyāsāt pūrvamabdhyādikaṃ trayam .. 59 ..
 
nyasedastrāmbunā prokṣya tāḍayitvā'strapuṣpataḥ .
tatraiva bhagavadyogapīṭhārcāyāḥ purottiram .. 60 ..
 
nyasedādhāraśaktyādi bhāvapīṭhāntamāsanam .
praṇavenātha tadvyāptiṃ smṛtvā svārṇena tena vai .. 61 ..
 
abhyarcya taduparyāsyapadmādyekatamānvitam .
yāgopaskarasaṃbhūtau bhagavantamanusmaran .. 62 ..
 
vinītān śiṣyaputrādīn snātānājñāpayettadā .
pātraśuddhiṃ tataḥ kuryādyathā tacchṛṇu sattama .. 63 ..
 
amlakalkena toyena hemaṃ tāmraṃ ca śodhayet .
rājataṃ gṛhadhūmena śāntāṅgāreṇa vā punaḥ .. 64 ..
 
bhasmamiśreṇa toyena lohayuktaṃ biśodhayet .
śaṅkhaśuktimayānāṃ ca lavaṇeva viśodhayet .. 65 ..
 
phalapatramayānāṃ ca mṛdbhiradbhiśca śodhayet .
lepagandhāpanodena śuddhirbhavati kārayet .. 66 ..
 
dravyaśuddhirbhavatyevaṃ yathāvadvidhi coditā .
athārkodayakālasya pūrvaṃ karma samārabhet .. 67 ..
 
pracchannapaṭasaṃyuktaṃ pūjākāle prapūjayet .
pāpiṣṭhānāśramabhraṣṭānnāstikān vai na darśayet .. 68 ..
 
āgamārthaṃ ca devānāṃ gamanārthaṃ ca rakṣasām .
kuryādghaṇṭāravaṃ tatra devatāhvānalāñchanam .. 69 ..
 
śaṅkhādighoṣasaṃyuktaṃ geyavādyasamanvitam .
āvāhane tathā'bhyaṅge snānārambhāvasānayoḥ .. 70 ..
 
tathā tilakadāne ca dīpe mātrānivedane .
nīrājane tvāharaṇe naivedyasya mahānasāt .. 71 ..
 
tannivedanakāle tu pūrṇāhutyavasānake .
jalāharaṇakāle ca yānārohāvarohayoḥ .. 72 ..
 
kavāṭayorvighaṭane tathā bandhe dvijottama .
eteṣu nityakāleṣu śaṅkhamāpūrayet tridhā .. 73 ..
 
pravṛttasyārcane viṣṇoḥ kṛtamaunasya tatvataḥ .
tasyāvikṣiptabuddhervai vāgdānaṃ suvirodhakṛt .. 74 ..
 
ataḥ savyabhicāraṃ tu maunaṃ varjyaṃ kriyāparaiḥ .
śubhamavyabhicāraṃ yattatkāryaṃ sarvavastuṣu .. 75 ..
 
yadaṅgasaṃketamayairavyaktairnāsikākṣaraiḥ .
kṛtamoṣṭhapuṭairbaddhairmaunaṃ tatsiddhihānikṛt .. 76 ..
 
svayameva svabuddhyā yatsarvavastuṣu vartate .
śabdairanupadiṣṭaistu tanmaunaṃ sarvasiddhidam .. 77 ..
 
karaśuddhiṃ tataḥ kuryādyathāva davadhāraya .
dve tale hastapṛṣṭhe dve sarvāścāṅgulayastathā .. 78 ..
 
astramantreṇa saṃśodhya dhyānamudrānvitena tu .
kṛtvaivaṃ karaśuddhiṃ ca sthānaśuddhiṃ samācaret .. 79 ..
 
dhyātvā devaṃ jvaladrapaṃ sahasrārkasamaprabham .
jvālākoṭisamākīrṇaṃ vamantaṃ jvalanaṃ mukhāt .. 80 ..
 
tena saṃpūrayet sarvamābrahmabhavanāntimam .
digoghaṃ prajvalantaṃ ca bhāvayenmantratejasā .. 81 ..
 
kṣmāmaṇḍalamidaṃ sarvaṃ smaret pakvaṃ ca vahninā .
mantrajena dvijaśreṣṭha mṛṇmayaṃ bhājanaṃ yathā .. 82 ..
 
sthānaśuddhirbhavatyevaṃ sudhākallolasecanāt .
bhāvayedatha digbandhaṃ kuryādāsye tu pāvakam .. 83 ..
 
kirantamastramantraṃ ca bāhubhyāṃ dakṣiṇena vā .
digvidikṣu ca sarvatra virecya svāsanādbahiḥ .. 84 ..
 
śarajālacitākāraṃ prākāraṃ bandhayedbudhaḥ .
yadvā tu pūrvavat kuryāddigbandhaṃ hṛdayādikaiḥ .. 85 ..
 
astreṇa vai vidigbandhaṃ netreṇa tu athordhvataḥ .
ādityāyutadīptena jvalatkañcukarūpiṇā .. 86 ..
 
kavacena tu tarjanyā rakṣārthamavakuṇṭhayet .
evaṃ kṛtvā tu digbandhaṃ prāṇāyāmamathārabhet .. 87 ..
 
pramāthino dṛḍhasyātha cañcalasya tu cetasaḥ .
samādhiyogyatāsiddhyai prāṇādivijayāya ca .. 88 ..
 
tamoni rharaṇārthāśca kuryāt prāṇāyatīratha .
śarīre nāḍisaṃsthānaṃ tathā prāṇādisaṃsthitam .. 89 ..
 
prāṇāyāmasvarūpaṃ ca jñātvā yāmān samācaret .
nāḍīcakraṃ pravakṣyāmi yathāvanmunipuṅgava .. 90 ..
 
nāḍīnāṃ kandanābhiḥ syādutpattisthānamuttamam .
dvisaptatisahasrāṇi nāḍayo'ntarvyavasthitāḥ .. 91 ..
 
tiryagūrdhvamadhaścaiva dehaṃ vyāpya vyavasthitāḥ .
āgneyāḥ saumyarūpāśca saumyāgneyāstathaiva ca .. 92 ..
 
āgneyā ūrdhvavadanāḥ saumyasaṃjñā adhomukhāḥ .
tiryaggatā nāḍayastu saumyāgneyā udāhṛtāḥ .. 93 ..
 
nāḍīnāmapi sarvāsāṃ pradhānā daśa nāḍayaḥ .
iḍā ca piṅgalā caiva suṣumnā cordhvagāminī .. 94 ..
 
gāndhārī hastijihvā ca pūṣā caiva yaśasvinī .
alambusā kuhūścaiva ko śinī daśamī smṛtā .. 95 ..
 
suṣumnākhyā madhyanāḍī kandādūrdhvapravāhinī .
madhyanāḍyāḥ suṣumnāyā vāmadakṣiṇataḥ sthite .. 96 ..
 
iḍapiṅgalasaṃjñe dve te tu nāsāpuṭāvadhī .
purataḥ pṛṣṭhatastasyā gāndhārī hastijihvake .. 97 ..
 
vāmetarākṣyavadhike kandadeśāt samutthite .
pūṣāyaśasvinyākhye dve savyānyaśrotraniṣṭhite .. 98 ..
 
kandādvai pādamūlāntā saṃsthitā syādalambusā .
kuhūrmeḍhrāntaparyantā pādāṅguṣṭhe tu kośinī .. 99 ..
 
śukleḍā piṅgalā raktā gāndhārī pītavarṇakā .
hastijihvā kṛṣṇarūpā pūṣā syāt kṛṣṇapītakā .. 100 ..
 
yaśasvinī śyāmavarṇā babhruvarṇā hyalambusā .
kuhūraruṇasaṃkāśā kośinī hyañjanaprabhā .. 101 ..
 
evaṃ daśapradhānāstu nāḍayaḥ parikīrtitāḥ .
vāyavo daśa saṃproktāḥ śarīre nāḍiṣu sthitāḥ .. 102 ..
 
prāṇo'pānaḥ samānaśca udāno vyāna eva ca .
nāgaḥ kūrmaśca kṛkaro devadatto dhanañjayaḥ .. 103 ..
 
iḍākhyā vahati prāṇaṃ gāndhāryākhyā apānakam .
alambusā samānaṃ tu kuhūrvyānaṃ dvijottama .. 104 ..
 
udānaṃ tu suṣumnākhyā piṅgalā nāgasaṃjñitam .
pūṣā vāyuṃ tu kūrmākhyaṃ kṛkaraṃ tu yaśasvinī .. 105 ..
 
hastijihvā devadattaṃ kośinī tu dhanañjayam .
vidrumābhau prāṇanāgāvindrakopopamāvubhau .. 106 ..
 
kūrmāpānau khasaṃkāśau samānakṛkarāvubhau .
kḷñjalkasadṛśau devadattodānau dhanaṃjayaḥ .. 107 ..
 
vyānaśca phenavarṇābhaḥ sarvaśāstreṣu niścayaḥ .
atha prāṇāyatiḥsā ca niśvāsocchvāsayorgateḥ .. 108 ..
 
stambhanaṃ tatra niśvāso bāhyavātopayoginā .
ghrāṇenānayanaṃ vāyorantaḥ koṣṭhānilasya ca .. 109 ..
 
bahirniṣkāsanaṃ nāsyā ucchvāso buddhipūrvakam .
abhyantarā stambhavṛttirvāyorantaḥ prapūraṇam .. 110 ..
 
bāhyaṃ tu tadvat prathamaṃ prāṇasaṃrodhanaṃ viduḥ .
abhyantarāddvitīyastu stambhavṛttistṛtīyakam .. 111 ..
 
bāhyā tatrādhamā prāṇadhāraṇā madhyamā matā .
abhyantarā stambhavṛttiruttamā dhāraṇā matā .. 112 ..
 
sadā niśvāsarūpā tu bāhyā recakamucyate .
abhyantarā samucchvāsarūpā saṃpūrakastathā .. 113 ..
 
śvāsocchvāsanirodhātmā stambhavṛttistu kumbhakaḥ .
ekadvitribhirudghātairmṛdumadhyamatīkṣṇakāḥ .. 114 ..
 
krameṇaite bhavantyatra prāṇādernābhideśataḥ .
udgatasyāhatiḥ pūrvamudghātaḥ syāddvitīyakam .. 115 ..
 
nivṛttirudarādūrdhvaṃ tasya cātha tṛtīyakam .
anyatra nigraho'syeha mṛduḥ pūrvo'tha madhyamaḥ .. 116 ..
 
dvitīyastu tṛtīyo'tha tīkṣṇassvedādikāraṇam .
prāṇāyāmagaṇaṃ kuryāt pūrvamastreṇa recakam .. 117 ..
 
tatra dvādaśamātrastu recakaḥ pūrakaḥ smṛtaḥ .
caturviśatimātrastu ṣaṭtriṃśanmātrakaṃ viduḥ .. 118 ..
 
kumbhakaṃ cātha bhūyo'pi kevalānilaniḥsṛtiḥ .
yā sā prāṇāyatiḥ sā'pi recakākhyā vidhīyate .. 119 ..
 
mātrāvyatikramānnyūnā viparyāse tu sā'sa mā .
tasmānmātrāviśeṣeṇa jñātavyā prāṇajiṣṇunā .. 120 ..
 
jānuṃ pradakṣiṇīkṛtya na drutaṃ na vilambitam .
kuryādaṅgulivisphoṭaṃ sā mātrā parikīrtitā .. 121 ..
 
prāṇāyamagaṇaṃ kuryāt pūrvamastreṇa recakam .
pūrakaṃ hṛdayenātha netramantreṇa kumbhakam .. 122 ..
 
prāguktenācaredbhūyo recakaṃ dvijasattama .
vāmetarāṅgulībhyāṃ tu pidadhadvāmanāsikām .. 123 ..
 
nābhideśasthitaṃ dhyāyenmūlamantreṇa vai harim .
vāsanādoṣasaṃmiśrān daśaprāṇān sagarbhakān .. 124 ..
 
agarbhaśca sagarbhaśca prāṇāyāmo dvidhā mataḥ .
japadhyānaṃ vinā'garbhaḥ sagarbhastadyuta śca yaḥ .. 125 ..
 
agarbhādgarbhasaṃyuktaḥ prāṇāyāmaḥ śatādhikaḥ .
ākṛṣyāstraṃ samuccārya dakṣiṇaghrāṇato bahiḥ .. 126 ..
 
recayedvātacakraṃ tu daśanāḍīṣvavasthitam .
mātrayaikaikayā'nyonyaṃ mocayitvā'tra pūṣi kām .. 127 ..
 
dvābhyāṃ tu piṅgalāṃ dvābhyāṃ bahirnābhyāstu recayet .
virecyaivaṃ hariṃ tāvat saṃsthāpyādāya pāvakam .. 128 ..
 
vātacakrasthitaṃ dhyāyettamevāntaḥ praveśayet .
dakṣiṇāṅguṣṭhato dvāraṃ pidadhadvāmanāsayā .. 129 ..
 
hariṃ savātacakraṃ taṃ mātrābhyāmiḍayoccaran .
hṛnmantramantaḥ saṃveśya taṃ dhyātvā hṛdaye sthitam .. 130 ..
 
mātrācatuṣṭayenātha tena vātena piṅgalām .
dvābhyāṃ suṣumnāṃ gāndhārīṃ dvidvikābhistu pūṣikām .. 131 ..
 
dvābhyāṃ dvābhyāṃ hastijihvālambuse ca yaśasvinīm .
kośinīṃ ca kuhūṃ caiva kramāt saṃpūrayet gatīḥ .. 132 ..
 
nāsāpuṭādikādūrdhvaṃ netreṇāsīta kumbhavat .
ṣaṭtriṃśadbhistu mātrābhiratha nābhyagnimiśritaiḥ .. 133 ..
 
paribhramadbhiḥ sarvatra tairvātairdoṣasaṃhatīḥ .
dhyātvā nirastā nāḍīśca śodhitāstu śanaiḥ śanaiḥ .. 134 ..
 
kevalaṃ vātacakraṃ tu bahiḥ prāgvadvirecayet .
yadvā ṣoḍaśamātrā syādrecake dviguṇaḥ smṛtaḥ .. 135 ..
 
pūrakaḥ kumbhako'pi syāt sacatuḥṣaṣṭimātrakaḥ .
nāḍīstā mocayet prāgvat ṣaṇmātrābhistu piṅgalām .. 136 ..
 
nāḍīstu daśa tantrībhiḥ pañcamātrābhirarjayet .
prāṇāyāmamidaṃ proktamuttamādivibhedataḥ .. 137 ..
 
triprakāre vidhāne'tra yathāsaṃbhavamācaret .
prāṇāyāmatrayaṃ kṛtvā pañca vā sapta vā'thavā .. 138 ..
 
bhavet prāṇajayaḥ puṃsaḥ prāṇāyāmaḥ sa ucyate .
tatastu kāyaśuddhyarthaṃ varṇaṃ bhaumādi vinyaset .. 139 ..
 
bhūtaśuddhiṃ śrṛṇu mune yathāvadanupūrvaśaḥ .
pṛthvyaptejonilākāśaṃ śarīraṃ bhūtapañcakam .. 140 ..
 
indrajālopamaṃ viddhi jñānādyairujjñitaṃ guṇaiḥ .
malinaṃ cāsvatantraṃ ca retoraktodbhavaṃ kṣayi .. 141 ..
 
yāvanna śodhitaṃ samyagdhāraṇābhirnirantaram .
tāvadetadayogyaṃ syānmantranyāsādivastuṣu .. 142 ..
 
pañcabhirdhāraṇābhirvā dvābhyā vā śodhayettanum .
suṣumnādakṣiṇadvārānnirgamayya hariṃ bahiḥ .. 143 ..
 
sahasraravisaṅkāśaṃ vṛttamaṇḍalamadhyagam .
taptakāñcanavarṇābhamāsīnaṃ parame pade .. 144 ..
 
mantrātmānaṃ tu taṃ dhyātvā hyupari dvādaśāṅgule .
prabhācakraṃ tu tadadhastatvādhiṣṭhātṛsaṃyutam .. 145 ..
 
niṣkalaṃ mantradehaṃ tu dhyātvā tu tadadhaḥkramāt .
turyaśrāṃ pītalāṃ bhūmiṃ cintayedvajralāñchitām .. 146 ..
 
śabdādyaiḥ pañcabhiryuktāṃ nagadrumasamākulām .
puraprākārasusariddvīpārṇavapariṣkṛtām .. 147 ..
 
saṃviśantīṃ smaredbāhyāt pūrakeṇa svavigrahe .
proccaraṃścaiva tanmantraṃ viśrāntāmatha cintayet .. 148 ..
 
jānvoḥ pādatalaṃ yāvattayā vyāptaṃ krameṇa tu .
kumbhakena dvijaśreṣṭha mantramūrtau svake tataḥ .. 149 ..
 
śanaiḥ śanairlayaṃ yātāṃ gandhaśaktau ca mantrarāṭ .
gandhaśaktiṃ ca tāṃ paścādrecakena bahiḥ kṣipet .. 150 ..
 
toyākhye ca mahādhāre tatastoyaṃ ca vaibhavam .
sasamudrasaritsrotorasaṣaṭakaṃ ca sauṣadhim .. 151 ..
 
yānyanyānyambubhūtāni bhūtāni bhuvanāntare .
ardhacandrasamākāraṃ kamaladhvajaśobhitam .. 152 ..
 
vāruṇaṃ vibhavaṃ bāhye dhyātvā tenātha vigraham .
saṃpūrya pūrakākhyena karaṇena śanaiḥ śanaiḥ .. 153 ..
 
ūrumūlācca jānvantaṃ śārīraṃ maṇḍalaṃ svakam .
tenākhilaṃ tu saṃvyāptaṃ kumbhakena smareddvija .. 154 ..
 
tanmadhye vāruṇaṃ mantraṃ dhāraṇākhyaṃ vicintya ca .
ammayaṃ vibhavaṃ sarvaṃ tanmantre vilayaṃ gatam .. 155 ..
 
tatastaṃ rasaśaktau ca sā śaktirvahnimaṇḍale .
recakena vinikṣipya tato vāhnaṃ ca vaibhavam .. 156 ..
 
trikoṇabhuvanākāraṃ dīptimadbhirvibhūṣitam .
vidyuccandrārkanakṣatramaṇiratnaiśca dhātubhiḥ .. 157 ..
 
svaprakāśaśarīraistu aśarīraiśca khecaraiḥ .
cihnitaṃ svastikairdīptairdhyātvaivaṃ vibhavaṃ mahat .. 158 ..
 
taijasaṃ muniśārdūla tanmantraṃ cātha saṃsmaret .
tanmaṇḍalāntarasthaṃ tu proccaran vai tameva hi .. 159 ..
 
praviṣṭaṃ pūrvavaddhyāyettenaiva karaṇena tu .
ānābheḥ pāyuparyantaṃ vyāptaṃ kṛtvā'vadhārya ca .. 160 ..
 
taṃ vipra vibhavaṃ sarvaṃ taijasaṃ paribhāvayet .
tanmantravigrahe śāntaṃ tanmatraṃ cānalātmakam .. 161 ..
 
rūpaśaktau layaṃ yātaṃ śaktiḥ saṃvinmayī ca sā .
tayā mantraśarīraṃ svaṃ svaśaktyā vilayīkṛtam .. 162 ..
 
recakena tu tāṃ śaktiṃ vāyvādhāre bahiḥ kṣipet .
tatastu vāyavīyaṃ vai vibhavaṃ bāhyataḥ smaret .. 163 ..
 
vṛttaṃ rājopalābhaṃ tu bimbairyuktaṃ tu taijasaiḥ .
pūrṇaṃ nānāvidhairgandhairanekaistadguṇaistathā .. 164 ..
 
svamantreṇa samākrāntaṃ dhāraṇākhyena saṃsmaret .
tathā svarūpaṃ tanmantraṃ dhyātvoccārya samāharet .. 165 ..
 
pūrvoktakaraṇenaivaṃ ghrāṇāgreṇa śanaiḥ śanaiḥ .
ākaṇṭhaṃ nābhideśāntaṃ tena vyāptaṃ tu bhāvayet .. 166 ..
 
prāguktakaraṇenaiva vāyavyaṃ vibhavaṃ tu tam .
adhiṣṭhātṛlayaṃ yātaṃ smṛtvā taṃ ca mahāmate .. 167 ..
 
sparśākhyāyāṃ mahāśaktau tāṃ śaktimavinaśvarīm .
vyāptiṃ nityāmanityāṃ ca svaśaktivibhāvānvitām .. 168 ..
 
śabdākhye tu mahādhāre nikṣipedvyomamaṇḍale .
dhyātvā'tha vibhavaṃ sarvaṃ vyomākhyaṃ vigrahādvahiḥ .. 169 ..
 
nānāśabdasamākīrṇaṃ nīrūpaṃ cāñjanaprabham .
avigrahaiḥ śabdamayaiḥ pūrṇaṃ siddhairasaṃkhyakaiḥ .. 170 ..
 
tanmadhye dhāraṇāmantraṃ vyomākhyaṃ saṃsmareddvija .
dhārayantaṃ svamātmānaṃ svasāmārthyena savadā .. 171 ..
 
śabdamātramarūpaṃ tu vyāpakaṃ vibhaveṣvapi .
dhiyā ca saṃparicchinnaṃ kṛtvā vinyasya vigrahe .. 172 ..
 
prāguktakaraṇenaiva tena vyāptaṃ ca bhāvayet .
ākaṇṭhādbrahnarandhrāntaṃ vyomākhyavibhavena ca .. 173 ..
 
sandhārya kumbhakenaiva yāvatkālaṃ tu yoginā .
dhyāyet pariṇataṃ paścāt svamantre tu mahāmune .. 174 ..
 
vyomākhyaṃ dhāraṇāmantraṃ śaktau piraṇataṃ smaret .
.. 176 ..
 
tāṃ śaktiṃ brahmarandhreṇa prayāntīmanubhāvayet .
yuktāṃ śakticatuṣkeṇa gandhādyenāvinaśvarīm .. 177 ..
 
āśrayenniṣkalaṃ mantraṃ tatvādhiṣṭhātṛsaṃyutam .
samantraṃ vibhavaṃ bhautamevamastaṃ nayet kramāt .. 178 ..
 
caitanyaṃ jīvabhūtaṃ yat prasphurattārakopamam .
bhāvanīyaṃ tu viśrāntaṃ niḥsṛtaṃ bhūtapañjarāt .. 179 ..
 
niṣprapañce pare mantre pañcaśaktyākhyavigrahe .
anena kramayogena jīva ātmānamātmanā .. 180 ..
 
īkṣeta taddhṛdākāśe acalaṃ sūryavarcasam .
sphuraddyutibhirākīrṇamīśvaraṃ vyāpakaṃ param .. 181 ..
 
tato mantraśarīrasthaḥ samādhiṃ cābhyaset param .
gandhatanmātra pūrvābhiryuktatvāt pañcaśaktibhiḥ .. 182 ..
 
heyaṃ cetthamidaṃ buddhvā yadā tatsthānabṛṃhitaḥ .
atṛpto'kṛtakṛtyaśca mantrahṛtpadmasevanāt .. 183 ..
 
ṣaṭpado hyātmatatvaśca jñānarajjvavalambya ca .
hṛtkoṭarordhvānniryāntaṃ svātmānaṃ svātmanā smaret .. 184 ..
 
bhārūpanāḍimārgeṇa mantravahneḥ śikhā hi sā .
padmasūtrapratikāśā suṣumnā cordhvagāminī .. 185 ..
 
tadbrahmarandhragāṃ smṛtvā supathā tena sattama .
śanaiḥśanaiḥsvamātmānaṃ recayejjñānavāyunā .. 186 ..
 
māntraṃ karaṇaṣaṭkaṃ ca evamavyāpakaṃ tyajet .
prāpnuyācca tadūrdhvāttu yaḥ parāt prabhuvigrahāt .. 187 ..
 
udito dvijaśārdūla tejaḥ puñjo hyanūpamaḥ .
tatprabhācakranābhisthasvānandānandananditaḥ .. 188 ..
 
evaṃ padātpadasthasya hyātmatatvasya vai tataḥ .
tatvanirmuktadehasya kevalasya cidātmanaḥ .. 189 ..
 
udeti mahadānandaḥ sā śaktirvaiṣṇavī parā .
aluptakarmakartāraṃ jīvaṃ kṛtvā tamātmasāt .. 190 ..
 
yatroditā ca tatraiva punarevāvatiṣṭhate .
tacca saṃkalpanirmuktamavācyaṃ viddhi sattama .. 191 ..
 
evaṃ svasthānamāsādya tyaktvā bhautaṃ ca vigraham .
tatra sthito dahet piṇḍaṃ śaktitanmātravarjitam .. 192 ..
 
ṣāṭkauśikamasāraṃ ca nirdaṇḍa tṛṇarūpiṇam .
icchānirmathanotthena mantrajena tu vahninā .. 193 ..
 
tenāṅghrideśādārabhya taṃ piṇḍaṃ jvalitaṃ smaret .
dakṣiṇāṅghrerathāṅguṣṭhaprāntadeśe śikhākṣaram .. 194 ..
 
dhyātvā yugāntahutabhugrūpajvālāśatāvṛtaṃ .
tena svavigrahaṃ dhyāyet prajvalantaṃ samantataḥ .. 195 ..
 
nābhikandāntaroddeśe netramantreṇa pāvakam .
dhyāyejjvālāgaṇopetaṃ ninayettena bhasmasāt .. 196 ..
 
dahanena svakaṃ deha hṛnmantraṃ bhāvayaṃstataḥ .
dehajāṃ bhāvayejjvālāṃ mantranāthe layaṃ gatām .. 197 ..
 
bhasmarāśisamaprakhyaṃ śāntāgniṃ tamanusmaret ..
tadvācakena tadbhasma yātaṃ dhyātvā itastataḥ .. 199 ..
 
tataḥ samantraṃ tadbimbaṃ pūrṇacandrāyutopamam .
dhyātvā tanniḥsṛtenaiva tvamṛtaughena cāmbarāt .. 200 ..
 
plāvayeddehajāṃ bhūtiṃ sarvaṃ dhyāyet sudhātmakam .
tatrādhāramayīṃ śaktiṃ madhye vinyasya vaiṣṇavīm .. 201 ..
 
bījabhūtāṃ ca sarvasya tadutthaṃ cāmbujaṃ smaret .
ṣaḍadhvaṃ tatvabhūtaṃ ca sitaṃ tejomayaṃ śubham .. 202 ..
 
maṇḍalatritayākīrṇaṃ sphuratkiraṇabhāsvaram .
mantrātmānaṃ ca tanmadhye dhyāyennārāyaṇaṃ prabhum .. 203 ..
 
niṣkalaṃ kevalaṃ śuddhaṃ pañcasanmantravigraham .
tanmantraśaktibhirbhūyo bhāvayenmūrchitaṃ dvija .. 204 ..
 
vyomādipañcabhūtīyaṃ māntramīśvarapañcakam .
tebhyo'tha prasarantaṃ ca vyomādyaṃ vibhavaṃ smaret .. 205 ..
 
saṃyogajanitaṃ piṇḍaṃ dhyāyedvibhavapañcakāt .
sahasrasūryasaṃkāśaṃ śatacandragabhastimat .. 206 ..
 
nirmalasphaṭikaprakhyaṃ jarāmaraṇavarjitam .
janitvaivaṃ svapiṇḍaṃ tu paramaṃ bhogamokṣayoḥ .. 207 ..
 
sādhanaṃ muniśārdūla sahajaṃ sarvadehinām .
tamāsādya krameṇaiva sisṛkṣālakṣaṇena ca .. 208 ..
 
svapadānnistaraṅgācca kṛtvā śaktyā sahodayam .
svānandaṃ ca mahānandāt svānandasyāpyapāśrayāt .. 209 ..
 
mārīcaṃ nābhasaṃ cakraṃ tasmādrūpaṃ svakaṃ ca yat .
sūryakoṭikarābhāsaṃ prasphurantaṃ svabhāsasā .. 210 ..
 
kadambagolakā kāraṃ niśāmbukaṇanirmalam .
evamātmānamānīya svasthānāt svātmanā dvija .. 211 ..
 
viśenmantraśarīraṃ svaṃ brahmarandhreṇa pūrvavat .
jyotsnānāḍīpathenaiva puryaṣṭakakajāntaram .. 212 ..
 
svavācakaṃ bhāvayan vai dhvaninā niṣkaḷena tu .
tatastu niṣkalānmantrādyāvadbhautaṃ ca vigraham .. 213 ..
 
pañcakaṃ cābhimānaṃ tu āsādyālokavigraham .
svamantrādamṛtaughena secayedvigrahaṃ svakam .. 214 ..
 
tataḥ svamantraṃ tadbimbamākṛṣya hṛdi vinyaset .
nistaraṅgā parā śaktirmahānandamayī ca sā .. 215 ..
 
svānandācca prabhācakraṃ rūpamātmīyabhāsvaram .
sauṣumnastādṛśo mārgaḥ piṇḍamantraśca niṣkalaḥ .. 216 ..
 
satyādyo mantraśaktyogho dhāraṇeśvarapañcakam .
teṣāṃ vibhavasaṅgho yaḥ piṇḍastatsāmudāyikaḥ .. 217 ..
 
smarellolīkṛtaṃ sarvamapṛthak ca pṛthak sthitam .
sthūlasūkṣmaparākhyena trividhena tu sattama .. 218 ..
 
karaṇenoditā samyak śuddhireṣā ca bhautikī .
śodhitaiḥ pañcabhirbhūtaiḥ pṛthivyādyaiḥ khapaścimaiḥ .. 219 ..
 
ghrāṇajihvākṣitvakchrotrarūpajñānendriyāṇi ca .
upasthapāyupādākhyapāṇivāgātmakāni ca .. 220 ..
 
karmendriyāṇi pañcaiva śodhitāni bhavanti hi .
tatrāpi pūrakādīnāṃ kāla āyāmavatsmṛtaḥ .. 221 ..
 
dhāraṇāpañcakenaivaṃ mukhyakalpe prakīrtitā .
anukalpe tu tāṃ vakṣye yathāvadvinibodha me .. 222 ..
 
kṣmājalānalavāyvākhyanābhasīyaṃ mahāmate .
dhāraṇāpañcakaṃ caiva saṃkṣiptaṃ vihitaṃ dvayam .. 223 ..
 
dahanāpyāyanāccaiva yadā dehāt svaśuddhaye .
nābhikṣetragataṃ dhyāyenmārutaṃ kavacena tu .. 224 ..
 
nayeddehagataṃ tena śoṣabhāvaṃ rasaṃ dvija .
nābhikandāntaroddeśe netramantreṇa pāvakam .. 225 ..
 
dhyāyejjvālāgaṇopetaṃ ninayettena bhasmasāt .
dahanena svakaṃ dehaṃ hṛnmantraṃ bhāvayaṃstataḥ .. 226 ..
 
tiṣṭhedgaganamāśritya śiromantreṇa bhāvayet .
jalaṃ muktāphalasvacchaṃ tadudbhūtamatha smaret .. 227 ..
 
śikhāmantreṇa kamalaṃ vasudhāguṇalakṣaṇam .
tadadhiṣṭhātṛbhāvena nayedātmani sattama .. 228 ..
 
dhyāyettadutthitaṃ kośaṃ bhūtatatvamayaṃ vapuḥ .
hṛdayādīn smaran pañcatatvānāṃ kāraṇātmanām .. 229 ..
 
tataḥ samācarennyāsaṃ tasmin dhyānotthite pure .
mukhyānukalpabhedena bhūtaśuddhiḥ prakrīrtitā .. 230 ..

Chapter - 4
śrīḥ .
caturtho'dhyāyaḥ .
saṃśuddhavigraho mantrī mantranyāsaṃ samācaret .
yena vinyastamātreṇa devadevasamo bhavet .. 1 ..
 
pūjādisarvakāryāṇāmadhikārī ca jāyate .
bhavedvai sarvasiddhīnāmāvirbhāvastu yena ca .. 2 ..
 
yaṃ kṛtvā nirbhayastiṣṭheddeśe duṣṭasamākule .
vijayaścāpamṛtyūnāṃ syādyena vihitena ca .. 3 ..
 
vyāpāro mānaso hyeṣa nyāsākhyo yadyapi smṛtaḥ .
na badhnāti sthitiṃ samyak tathā'pi kriyayā vinā .. 4 ..
 
karādhīnā punassā tu prāṅnyāsastu tayoḥ sthitaḥ .
atha hastadvaye nyasya dīptimaddvādaśākṣaram .. 5 ..
 
maṇibandhānnakhāgrāntaṃ tvādityātapavattataḥ .
sṛṣṭisaṃsthitisaṃhāranyāsaṃ kuryādyathāvidhi .. 6 ..
 
dakṣahastatalārambho vāmāntaḥ sṛṣṭisaṃjñitaḥ .
dakṣāṅguṣṭhādiko vāmatalāntaḥ sthitisaṃjñitaḥ .. 7 ..
 
vāmahastatalārambho dakṣānta itaraḥ smṛtaḥ .
sṛṣṭau dakṣatale tāraṃ tadaṅguṣṭhādike kramāt .. 8 ..
 
aṅgulīnāṃ tu daśake yāvadvāmakaniṣṭhikā .
vinyasya daśavarṇāṃstu nyasedvāmatale'ntimam .. 9 ..
 
sthityākhye dakṣiṇāṅguṣṭhādārabhyāṅgulipañcake .
tattalāntaṃ tu tārādyaṃ varṇaṣaṭkaṃ tu vinyaset .. 10 ..
 
vāmāṅguṣṭhāttattalāntaṃ vinyaset ṣaṭkamuttaram .
saṃhārākhye'kṣaraṃ nyasya vāmahastatale'ntimam .. 11 ..
 
apyayākhyakrameṇaiva dakṣahastatalāvadhi .
tato varṇagaṇaṃ śeṣaṃ nyaset praṇavapaścimam .. 12 ..
 
tarjanyā tattadaṅguṣṭhe tattadaṅguṣṭhakena ca .
tarjanyādiṣu śākhāsu tattanmadhyamayā tale .. 13 ..
 
nyāsaṃ kuryādyathāyogaṃ tato'ṅganyāsamācaret .
ārabhya dakṣiṇāṅguṣṭhācchākhāsu daśasu dvija .. 14 ..
 
kramādvāmakaniṣṭhāntaṃ dakṣiṇādi taladvaye .
hṛdādidvādaśāṅgāni bhāsvadrūpāṇi vinyaset .. 15 ..
 
dakṣiṇe madhyataḥ pajhaṃ prasphuratkiraṇojjvalam .
gadāṃ vāmatale nyasyejjvalantīṃ svena tejasā .. 16 ..
 
dakṣe mahāprabhaṃ cakraṃ śaṅkhaṃ vāmatale nyaset .
kirīṭaṃ dakṣiṇe haste śrīvatsaṃ vāmamadhmataḥ .. 17 ..
 
kaustubhaṃ dakṣiṇatale vanamālāṃ tathā'pare .
śriyaṃ dakṣiṇahaste tu puṣṭiṃ vāmatale nyaset .. 18 ..
 
aṅguṣṭhāddakṣiṇādādau vāmāntaṃ mūladeśataḥ .
gāruḍaṃ vinyasenmantraṃ daśasvaṅguliṣu kramāt .. 19 ..
 
anena vidhinā pūrvaṃ hastanyāsaṃ samācaret .
yā vibhoḥ paramā śaktirhṛtpajhakuharāntagā .. 20 ..
 
vāyavyaṃ rūpamāsthāya daśadhā saṃvyavasthitā .
icchayā svapravāheṇa pāṇimārgeṇa nirgatā .. 21 ..
 
nāḍīdaśakamāśritya tā evāṅgulayo matāḥ .
ata eva dvijaśreṣṭha śaktyākhye prabhuvigrahe .. 22 ..
 
pūrvaṃ mantragaṇaṃ nyasya tato bhūtamaye nyaset .
vigrahe mantrasaṃghātaṃ yathā tadavadhāraya .. 23 ..
 
āmūrdhnaścaraṇāntaṃ ca dvādaśārṇaṃ nyasettanau .
vyāpakatvena vinyasya pādādbhūyaḥ śiro'ntimam .. 24 ..
 
sṛṣṭisaṃsthitisaṃhāranyāsaṃ kuryāttataḥ param .
mūrdhādipādaparyantaḥ sṛṣṭinyāsaḥ prakīrtitaḥ .. 25 ..
 
pādādiśca śiro'ntastu saṃhṛtinyāsa ucyate .
yathā'bhilaṣitaṃ kuryāt sarvathā karturicchayā .. 26 ..
 
mūrdhni vaktreṃ'sayugme ca kramāt savyetare hṛdi .
pṛṣṭhe nābhau tathā kaṭyāṃ jānunoratha pādayoḥ .. 27 ..
 
krameṇa praṇavādyaṃ tu yāntaṃ dvādaśavarṇakam .
vinyasedeṣa sṛṣṭyākhyo nyāsaḥ prokto yathārthataḥ .. 28 ..
 
praṇavādyānnyasedvarṇān sthāneṣu hṛdayādiṣu .
ahgopāṅgoktamārgeṇa sthitinyāsaḥ prakīrtitaḥ .. 29 ..
 
pādayorjānunoḥ kaṭyāṃ nābhau pṛṣṭhe hṛdantare .
savyetaresayugme ca vaktre mūldhani ca nyaset .. 30 ..
 
yādivarṇāṃstu tārāntāneṣa saṃhārasaṃjñakaḥ .
tato hṛdādisthāneṣu aṅgopāhgāni vinyaset .. 31 ..
 
nyasettu hṛdaye jñānaṃ yato vyajyeta tatra tat .
aiśvaryaṃ śirasoddeśe yasmādupari tiṣṭhati .. 32 ..
 
prākṛtaṃ tātvikaṃ vā'pi sarvatra munisattam .
hṛdagnerūrdhvagāyāṃ tu śikhāyāṃ śaktimantrarāṭ .. 33 ..
 
balaṃ cākhilagātrāṇāṃ tvaggataṃ vāyunā saha .
mūrchitaṃ sarvagātrairyattadvīryaṃ hastayornyaset .. 34 ..
 
antarbodhasvarūpaṃ yat prākṛtadhvāntaśāntikṛta .
tejastattaijase sthāne nyāsakāle samasyate .. 35 ..
 
yathoktavidhinā so'yaṃ vidhirūrdhvaṃ pravakṣyate .
tataḥ pajhagadācakraśaṅkhān prāgvattu vinyaset .. 36 ..
 
kirīṭaṃ mūrdhni vinyasya vahnyarkāyutadīdhitim .
śrīvatsaṃ vakṣaso'vāme pūrṇendusadṛśadyutim .. 37 ..
 
kaustubhaṃ hṛdaye nyasya caṇḍadīdhitilakṣaṇam .
nānābjavanapuṣpotthāṃ vanamālāṃ ca kaṇṭhataḥ .. 38 ..
 
ācāṃsāddhakṣiṇe bhāge nyasyā śrīruttare tathā .
puṣṭiṃ gulphāvasāne ca garuḍaṃ corumūlataḥ .. 39 ..
 
bhāsvadrūpāṇi cāṅgāni cidekavibhavāni ca .
kirīṭādīni cānyāni sarvāṇyābharaṇāni ca .. 40 ..
 
yathā prasiddharūpāṇi svasvakāntidharāṇi ca .
mantranyāsaṃ tu kṛtvaivaṃ yathoddiṣṭakameṇa tu .. 41 ..
 
āmūlamantrāt sarvāsāṃ mudrāṇāṃ bandhamācaret .
svaṃ svaṃ udīrayanmantraṃ parameśvaravattataḥ .. 42 ..
 
saṃcintya rūpamātmīyaṃ sābhimānaṃ mahāmate .
mūlamantrābhijaptaṃ ca kusumaṃ ca śikhāvadhau .
svavigrahe tu śirasā dadyādgandhāmbubhāvitam .. 43 ..

Chapter - 5
śrīḥ .
pañcamo'dhyāyaḥ .
kṛtvaivaṃ tu tataḥ paścānmānasaṃ yāgamārabhet .
padmāsanādikaṃ badhvā nābhau brahmāñcaliṃ dṛḍham .. 1 ..
 
manasyuparataṃ kuryādakṣagrāmaṃ bahiḥ sthitam .
cittaṃ buddhau vinikṣipya tāṃ buddhiṃ jñānagocare .. 2 ..
 
jñānabhāvanayā karma kuryādvai pāramārthikam .
catuścakre navadvāre dehe devagṛhe pure .. 3 ..
 
kaṇṭhakūpadharārūḍhaṃ hṛtpadmaṃ yadadhomukham .
tatkarṇikāvanermadhyade śamāśritya bhāvayet .. 4 ..
 
nābhimeḍhrāntare dhyāyecchaktiṃ cādhārarūpiṇīm .
kālāgniṃ ca tadurdhve tu anantaṃ tasya copari .. 5 ..
 
tadūrdhve vasudhāṃ devīṃ caturbhiḥ pūritaṃ smaret .
kanda nābhyavasānaṃ ca caturdhā bhājitaiḥ padaiḥ .. 6 ..
 
nābhau kṣīrārṇavaṃ dhyātvā tataḥ padmaṃ samutthitam .
sahasradalasaṃyuktaṃ sahasrakiraṇāvṛtam .. 7 ..
 
sahasraraśmisaṃkāśaṃ tatpṛṣṭhe cāsanaṃ nyaset .
dharmaṃ jñānaṃ ca vairāgyamaiśvaryaṃ ca caturthakam .. 8 ..
 
avatārya svamantreṇa āgnoyādye catuṣṭaye .
catuṣkametadvinyasya yāvadīśānagocaram .. 9 ..
 
tatpūrvadigvibhāgādi yāvaduttaragocaram .
nyasyādharmaṃ tathā'jñānamavairāgyamanaiśvaram .. 10 ..
 
puruṣākṛtayastvete bandhūkakusumojjvalāḥ .
prāgīśānadigante tu prāgāgneyadigantare .. 11 ..
 
yātuvāruṇamadhye tu vāyavyavaruṇāntare .
ṛgvedādyaṃ catuṣkaṃ tu kṛtādyaṃ yugasaṅghakam .. 12 ..
 
īśānasomadiṅmadhye antakāgnidigantare .
yāmyarākṣasamadhye tu somasāmīraṇāntare .. 13 ..
 
tanmūrdhni kālacakraṃ tu tanmadhye'vyaktapaṅkajam .
vāyavyodbhūtanālaṃ tu vikārādhārasaṃsthitam .. 14 ..
 
bhūtānyādhāraśaktau tu tanmātrāḥ kālapāvake .
vāgādikaṃ tathaivākṣamanantaṃ vyāpta saṃsthitam .. 15 ..
 
śrotrādikaṃ dharaṇyāṃ ca manaḥ kṣīrārṇave dvija .
anantadalapadme tu ahaṅkāraḥ samāśritaḥ .. 16 ..
 
dviraṣṭakaṃ ca dharmādyamadhiṣṭāya ca dhī sthitā .
tadūrdhvapajhe prakṛtirguṇasāmyavibhāginī .. 17 ..
 
dhāmatrayāśritaḥ kālo bhāvākhye puruṣasthitiḥ .
ādheyamabjasaṃbhūta sve vikāre svarūpiṇi .. 18 ..
 
svayamādyantayo ruddhaṃ sūtre maṇigaṇo yathā .
prāgādhārātmanā caiva viśvākāratayā tataḥ .. 19 ..
 
nānāmantrātmanā hyūrdhve nistaraṅgo hi tatvataḥ .
abhyastavāsanānāṃ ca karmiṇāṃ karmaśāntaye .. 20 ..
 
tadicchāviṣkṛtānāṃ ca bhogakaivalyasiddhaye .
anādyavidyāviddhānāmiyattaiṣā hyavastuni .. 21 ..
 
nātordhve tatvadṛṣṭīnāṃ tatvato vā'sti pauṣkara .
na tiryakpṛṣṭhapūrve ca na heyādivikalpanā .. 22 ..
 
yā viśeṣavikalpaistu pratyastamitalakṣaṇā .
śaktirbhagavato viṣṇoḥ sādhārākhyā'bhidhīyate .. 23 ..
 
prāgvadāsanasāmarthyaṃ bījamādāya cecchayā .
avyaktavyaktarūpā ca yathādityakadambakam .. 24 ..
 
bhāviprasaradharmitvādviśvabījacayasya ca .
sāṃprataṃ saṃhṛtāṅgasya kūrmasaṃjñā vidhīyate .. 25 ..
 
yo viśvaṃ nirdahatyante kālavaiśvānarātmanā .
daivataṃ yasya bhagavān kūrmātmā lokapūjitaḥ .. 26 ..
 
ajahadbhagavacchakti sāmarthyaṃ punareva tat .
anantaṃ savikalpānāṃ yadviśvāṅkuramavyayam .. 27 ..
 
nayatyūrdhvaṃ yathā kūrmo grīvāṃ svātmani saṃvṛ tām .
śeṣākyaphaṇidaivatyaṃ tadanantaṃ hi gīyate .. 28 ..
 
āśrayaṃ bījabhūtānāṃ caturṇāṃ yanmahāmate .
tadgandhaviṭapastasmādvyaktimabyeti pūrvavat .. 29 ..
 
bhūrātmā bhagavān yasminnabhimānākhyadevatā .
phalaṃ rasātmakaṃ tasmādvyajyatyamṛtalakṣaṇam .. 30 ..
 
yasyābhimānikaṃ rūpaṃ kṣīrārṇavamanaśvaram .
tasmādanantaratnotthakāntiṃ kamalamabjaja .. 31 ..
 
vyaktaṃ yasya ca vai śaktirnityā dahanalakṣaṇā .
tadanantadalaṃ viddhi divyaṃ vikasitaṃ sitam .. 32 ..
 
parapūrveṇa bhedena ekadvitriguṇātmanā .
sthitā buddhirvikāraistu saha cāṣṭābhirabjaja .. 33 ..
 
yatrādhidevatātvena vāgvikārā ṛgādayaḥ .
tathā kālavikārā ye catvāraḥ kṛtapūrvakāḥ .. 34 ..
 
tatra rūpaṃ hi sarveṣāṃ sattāmātraṃ paraṃ smṛtam .
vyaktikāraṇadhānābhiḥ sāṅgābhiraparaṃ tu tat .. 35 ..
 
tṛtīyamabhimānākyadevatādehalakṣaṇam .
tasmādvai vāyudaivatyaṃ sparśatanmātrameva ca .. 36 ..
 
jātā yasya sphuṭā vyaktirnānācakrāṅgalakṣaṇā .
tasmādākāśadaivatyaṃ śabdamutpannamabjaja .. 37 ..
 
sarvāṅgasaṃhṛtā cakravyaktiryasyāmalaṃ vapuḥ .
gīyate vyomavṛttaṃ tat pradhānakamalālayam .. 38 ..
 
yasyāntasthāni bhūtāni yasmin sarvaṃ pratiṣṭhitam .
yasmādunmeṣapūrvaṃ hi mahatpralayapaścimam .. 39 ..
 
pravartate kālatānaṃ bhedakṛt sarvavastuṣu .
vāṅbhātreṇaiva bhinnasya abhinnasyaiva tatvataḥ .. 40 ..
 
jñānādiguṇabṛndasya brahnaṇaścaturātmanaḥ .
nityoditatvānnityatvādvyāpakatvāt paraṃ padam .. 41 ..
 
pūrṇatvāt ṣaḍguṇatvācca na kālo labdhagocaraḥ .
śabdādādityadaivatyamahaṅkāraṃ mahāmate .. 42 ..
 
manaśca candradaivatyamahaṅkārādabhūttataḥ .
buddhiḥ prakāśadaivatyā vyaktānandātmano vibhoḥ .. 43 ..
 
daḷādikarṇikāntāyāḥ sūryapūrvādikalpanā .
pradhānakamalasyaiṣā mūrtirguṇamayī smṛtā .. 44 ..
 
buddhyādīnāṃ ca tatvānāṃ kāraṇaṃ yadanaśvaram .
avyaktākhyaṃ mahābuddhe hyabhinnaguṇamūrtibhṛt .. 45 ..
 
svaguṇānadharīkṛtya svapratiṣṭhaṃ pravartate .
adyātmalakṣaṇāvṛttiḥ sarvāḥ saṃhṛtya vai hṛdi .. 46 ..
 
utpadyante hi caitasmādbhāvāḥ sarve dvijottama .
vipadyante'tra vai bhūyastasmātpajhaṃ paraṃ tvidam .. 47 ..
 
cidādityakalājālaṃ grāhyagrāhakalakṣaṇam .
saṃkrāntaṃ yatra svaṃ dhāma svasāmarthyaṃ ca vetyapi .. 48 ..
 
vimalākhyā vimalatā jñānaśakti rjñatābjaja .
prabhvyākhyā prabhutā caiva satyasaṃjñā ca satyatā .. 49 ..
 
nityākhyā nityatā caiva prakāśākhyā prakāśatā .
anantatā hyanantākhyā kalā kamalasaṃbhava .. 50 ..
 
sahānugrahaśaktyā vai jñeyā'nugrahatā parā .
dvicatuṣkaṃ kalānāṃ yat svapratiṣṭhaṃ hi vartate .. 51 ..
 
saṃvartate paraṃ caiva punareva nivartate .
parāparavibhāgena kalāstvetāścidātmanaḥ .. 52 ..
 
proktāḥ kamalasaṃbhūta yāsāmānantyamuttamam .
yathākrameṇa sarveṣāṃ dhyānamākarṇayāmalam .. 53 ..
 
śānatmujjhitaceṣṭaṃ ca sitamantarmukhaṃ sthitam .
ādheyolliṅgitākāramādhārākhyaṃ smaret prabhum .. 54 ..
 
kūrmamudrānvitaṃ kūrmavaktraṃ niṣṭhaptarukmabham .
śahkhapajhadharaṃ kūrmaṃ svastikena sthitaṃ smaret .. 55 ..
 
muñcantamaniśaṃ tejo dehādbhīṣaṇamutkaṭam .
tiryagūrdhvaṃ ca dhātāraṃ jvālājālamivoccvalam .. 56 ..
 
anantaśaśisaṃkāśamanantamatha saṃsmaret .
sahasraphaṇamālāḍhyaṃ sahasrabhujabhūṣitam .. 57 ..
 
svapāṇisaṃpuṭenaiva śobhayan svāntabhūsthalam .
sitāravindaśaṅkhākṣasūtracakrakarānvitam .. 58 ..
 
patanāśaṅkibuddhervai vitrastamanasastu ca .
mā bhairityabhayaṃ yacchannābrahnabhavanasya ca .. 59 ..
 
niḥśeṣaratnahemāṅgāṃ prābṛṭchriyamivoccvalām .
pajhāsanenopaviṣṭāṃ dhyāyet pajhāñjaliṃ dharām .. 60 ..
 
phullakundāvadātaṃ ca sitasnigdhajaṭādharam .
dhmāyamānaṃ sitaṃ śaṅkhaṃ muktādāmairalaṅkṛtam .. 61 ..
 
vistīrṇasarvāvayavaṃ vikṣiptorudvayaṃ sthitam .
vikṣiptajānupādaṃ ca saṃsmartavyaṃ payonidhim .. 62 ..
 
supavkāmraphalaśyāmapāṇipādatalojjvalam .
raktākṣaṃ ca tathā viprakīrṇakeśaṃ smitānanam .. 63 ..
 
pajhāsanenopaviṣṭamalimālāśatākulam .
pajhamudrānvitaṃ pajhaṃ sudīrghacaraṇaṃ smaret .. 64 ..
 
tuhinācchopalasvacchamuktāphalaśaśiprabhāḥ .
mṛgendraskandhavadanā dharmajñānādayaścatuḥ .. 65 ..
 
pajharāgapravālāgnisaddāḍimaphalojjvalāḥ .
antardayoparaktāśca rājarājeśvaropamāḥ .. 66 ..
 
dviraṣṭavarṣavadviddhi catvāro 'dharmapūrvakāḥ .
hemacampakakhadyotaharitāladalojjvalāḥ .. 67 ..
 
vājivaktrāḥ smṛtā vedāḥ saṃpūrṇanaralakṣaṇāḥ .
evaṃ vṛṣendravadanā yugā brahnan kṛtādayaḥ .. 68 ..
 
supavkāmrātasīpuṣpanīlābjaśukasannibhāḥ .
sarve sadvastrasatpuṣpasadalaṅkaraṇānvitāḥ .. 69 ..
 
śaṅkhapajhadharāḥ sarve varābhayakarāstu vai .
ādheyacakravinyastamastakā svātmasiddhaye .. 70 ..
 
samarpitāntaḥkaraṇāḥ parasmin mantrakāraṇe .
yugāntārkāgnisaṅkāśasvagomaṇḍalamadhyagam .. 71 ..
 
svamudrānvitapāṇiṃ ca valgantaṃ hetirāṭ smaret .
cintyamavyaktapajhaṃ ca himahemāgnibhāsvaram .. 72 ..
 
śāntamaṣṭabhujaṃ saumyaṃ saṃsthitaṃ svastikena tu .
sphaṭikopalakāntiṃ ca ciddhanaṃ dhruvamavyayam .. 73 ..
 
sarvaśaktinidhiṃ dhyāyedamūrtaṃ citprabhākaram .
sarve svavibhavāntasthāstatrādhārātmano vibhoḥ .. 74 ..
 
svasattābhāsitaṃ satvaṃ guṇasatvādvilakṣaṇam .
vibhavaṃ viddhi viprendra jvālaughaṃ kacchapātmanaḥ .. 75 ..
 
svabhogaṃ nāganāthasya bhūḥ kṣiteḥ kāñcanī tathā .
āsāramāmṛtaṃ divyaṃ vīcyoghaistu samanvitam .. 76 ..
 
kṣīrodakīyavibhavaṃ parijñeyamanaśvaram .
bījakośaṃ sakiñjalkaṃ kamalasya dalānvitam .. 77 ..
 
dharmādyasya catuṣkasya sadvivekaṃ sunirmalam .
dvi dvikasyā dharmāderavidyāvibhavaṃ mahat .. 78 ..
 
vākprapañcamaheyaṃ yat tadṛgādigaṇasya ca .
vibhavaṃ ca kṛtādīnāṃ mahatkalpāntamātruṭeḥ .. 79 ..
 
cakrasya vibhavaṃ viddhi bhramaṃ māyāśrayaṃ hi yat .
gauṇīvṛttirameyā yā vibhavaṃ prākṛtaṃ hi tam .. 80 ..
 
vimalādikalājālaṃ pauruṣaṃ vibhavaṃ smṛtam .
vibhormantrātmanascedamaśeṣamamarārcitam .. 81 ..
 
āmahanmantranāthebyo nānāmantragaṇaṃ hi yat .
svaśaktinicayopetaṃ tadviṣṇoḥ paramātmanaḥ .. 82 ..
 
vibhavaṃ kamalodbhūta jñātvaivaṃ saṃyajet sadā .
śabdavyaktistadūrdhve tu sthitārkendvagnilakṣaṇā .. 83 ..
 
tridīptibhāsvarā nāḍī tvavyaktadhvanivigrahā .
vyaktacakratrayasyordhve vartate yā mahāmate .. 84 ..
 
niḥsṛtā brahnarandhreṇa gatā sūryapathāt param .
vāyudvāreṇa pātālaṃ bhitvā yātā svagocaram .. 85 ..
 
saṅkalpaviṣayaḥ sarvastadbaddhaḥ pratitiṣṭhati .
sūtre maṇigaṇo yadvanmadhyanāḍī hyataḥ smṛtā .. 86 ..
 
lakṣyasthāne tu pūrvokte tasyāmabhyantare tu vai .
saṃpuṭe śaśisūryākhye nimeṣonmeṣalakṣaṇe .. 87 ..
 
tatrābjaṃ cārkamālambya parā vāgbhramarī sthitā .
yā sarvamantrajananī śaktiḥ śāntātmano vibhoḥ .. 88 ..
 
nadantī varṇajaṃ nādaṃ śabdavrahneti yaḥ smṛtaḥ .
akārapūrvo hāntaśca dhārā santānarūpadhṛk .. 89 ..
 
nādāvasānagagane devo'nantaḥ sanātanaḥ .
varadābhayadenaiva śaṅkacakrāhkitena tu .. 90 ..
 
trailokyadhṛtidakṣeṇa yuktaḥ pāṇidvayena tu .
śāntaḥ saṃvitsvarūpastu bhaktānugrahakāmyayā .. 91 ..
 
anaupamyena vapuṣā hyamūrto mūrtatāṃ gataḥ .
tasmādāvāhanaṃ kuryādyathā tadavadhāraya .. 92 ..
 
svaśaktyādhiṣṭhitaṃ kṛtvā svasvabhāvasvabhāvayā .
grāhyagrāhakarūpāyā evamavyaktapuṣkaram .. 93 ..
 
samāste kevalaṃ śuddhamīṣatkālalavaṃ dvija .
sāmānyacinmayo bhūtvā sāṃprataṃ śaktayaḥ kalāḥ .. 94 ..
 
asmitā lakṣaṇaṃ dharmaṃ svakaṃ samyaṅnirasya ca .
mavartate tannirāsāt ānandamatulaṃ dvija .. 95 ..
 
svaprakāśamanaupamyaṃ tamicchenmantramavyayam .
paricchedyāṃ digādyaistu prakāśākāśavartinīm .. 96 ..
 
kṛtvāśritya kalāmūrtiṃ samanantaramabjaja .
vihāyomadhyadeśaṃ ca prakāśagahanāttataḥ .. 97 ..
 
dhṛtiśaktyāsane sve'tha upaviśya yathāsukham .
vidyādehena sūkṣmeṇa bhūtadehānukāriṇā .. 98 ..
 
athānandakadambaṃ tadyatsvarūpaṃpṛthak sthitam .
rañjayecchāstradṛṣṭena vyavahāragatena ca .. 99 ..
 
svakenālambanenaiva devatālakṣaṇena ca .
maṇiryathā vibhāgena nīlapītādibhiryutaḥ .. 100 ..
 
rūpabhedamavāpnoti dhyānabhedāttathā vibhuḥ .
evaṃ pravartate samyaṅbhantrarūpaṃ parātmakam .. 101 ..
 
hṛtpuṇḍarīkamadhyasthaṃ caitanyajyotiravyayam .
kadambagolakākāraṃ viśvarūpaṃ maṇiprabham .. 102 ..
 
ratnadīpasamākāramacchinnaprasaraṃ mahat .
śrotrapūrvaiḥ kharandhraistu raśmayastasya nirgatāḥ .. 103 ..
 
chedrapūrṇādyathā kumbhānmahādīpayutāddvija .
yāti bhāsāṃ gaṇo bāhye śarīrādevameva hi .. 104 ..
 
māntro raśmisamūhastu nāḍībhiḥ prasaredvahiḥ .
apratyakṣaḥ sadākṣāṇāṃ mantrātmā yadyapi dvija .. 105 ..
 
tathā'pyanena nyāyena pratyakṣamupalabhyate .
bahiḥ sthitaṃ yadbhūtānāṃ kṣmādīnāṃ guṇapañcakam .. 106 ..
 
tena taccopalabdhavyaṃ pratyakṣeṇa parokṣakam .
tasya bhaumo guṇasthairyaṃ tadguṇena hi sā sthirā .. 107 ..
 
parasparānubhāvena saṃvittau tadupāruhet .
āhlādo yastadīyo hi sa toye copalabhyate .. 108 ..
 
tauyo guṇastu tasyāsti kathaṃ syādanyathā mune .
smṛtamātreṇa mantreṇa āhalādo manaso mahān .. 109 ..
 
rūpātmanā pariṇataḥ sa cāgnau pārameśvaraḥ .
yo rūpākhyo guṇaścāgneḥ sa mantrātmani tiṣṭhati .. 110 ..
 
tejo vinā yato dyānaṃ kutracinnopapadyate .
sparśadharmo hi yo vāyoḥ sa tadīyo mahāmune .. 111 ..
 
yo vāyavyo guṇaḥ sūkṣmaḥ sa ca mantratanau sthitaḥ .
sa cāntaḥkaraṇenaiva saṃyame syāttadutthitaḥ .. 112 ..
 
yadākāśasya śūnyatvamasti tat syāttadudbhavam .
sa mantrātmani saṃśliṣṭo guṇo hyasti mahāmate .. 113 ..
 
agrāhyatvācca karaṇaiḥ prākṛtairbhāvanāṃ vinā .
ityevaṃ mantrasāmarthyaṃ purā jñātvā yathārthataḥ .. 114 ..
 
sannidhānaṃ bhavedyena pūjākāle hyupasthite .
tasminnaṅgāni vinyasya prāk saṃpūrṇaguṇāni ca .. 115 ..
 
svamantrairarcayedeva sthānabhedaṃ vinā tataḥ .
tasmin kadambakusumasadṛśe mantragolake .. 116 ..
 
dvādaśākṣaramantreṇa abhinnena tu sāṃpratam .
vyaktimāpadyate tasmāddhyeyā hṛtpajhamadhyagā .. 117 ..
 
yā parā prakṛtirvāṇī cidrapā nirmalātmikā .
pūritādhyakṣabhāvena niṣkalena mahātmanā .. 118 ..
 
śarīramiva jīvena sthūlaṃ sūkṣmaṃ dvilakṣaṇam .
mūlamantrāditaḥ prāgvat sarvamantragaṇasya ca .. 119 ..
 
karanyāsaṃ vinā dehe nyāsaṃ tasya ca saṃsmaret .
sṛṣṭisaṃsthitisaṃhāranyāsaṃ cāpi tathā'caret .. 120 ..
 
tataḥ khābjakhamadhyāttvapyūrdhvasthāt saṃsmareccyutām .
gaṅgāṃ bhagavato mūrdhni tenāmṛtajalena tu .. 121 ..
 
arghyādyakhilabhogānāṃ kāryā vai śubhakalpanā .
yaṃ yaṃ saṃkalpayedbhogaṃ taṃ taṃ bhāvyasudhāmayam .. 122 ..
 
patantamambarādvegādamṛtāṃśupariplutam .
sākṣādamṛtarūpaistu taistairamṛtasaṃbhavaiḥ .. 123 ..
 
bṛṃhitaṃ muditaṃ magnaṃ mantrarāṭ smaret .
tatastu devadevasya ardhyaṃ datvā yathāvidhi .. 124 ..
 
sannidhiṃ sannirodhaṃ ca sāṃmukhyaṃ ca samācaret .
hṛdayādīni cāṅgāni lāñchanaṃ kamalādikam .. 125 ..
 
bhūṣaṇaṃ ca kirīṭādyaṃ lakṣmyādyāḥ śaktayastathā .
garuḍo mūrtayo vānyā dehe devasya yāḥ sthitāḥ .. 126 ..
 
vyāpakasya tathātvena sve sve sthāne prabhātmakāḥ .
taddehasaṃsthitāḥ sarve pūjanīyāḥ krameṇa tu .. 127 ..
 
parivāraṃ vinā mantraiḥ svaiḥ svairarghyādibhirdvija .
layayāgo hyayaṃ vipra hṛdādiṣvanukīrtitaḥ .. 128 ..
 
tasmāddhatkarṇikādhāre mūrtau vā yatra kutracit .
mūlamantraśarīrasthaṃ parivāraṃ yajet sadā .. 129 ..
 
yāga eṣa layākhyastu saṃkṣiptaḥ sarvasiddhidaḥ .
mantrarāṭ karṇikāmadhye lakṣmyādyāḥ kesarādiṣu .. 130 ..
 
sākārāḥ kevalāḥ sarve yatra bhogābhidhaḥ sa tu .
kevalena ca yāgena pṛthagbhūtena nārada .. 131 ..
 
pūjanaṃ kamalādīnāmadhikārābhidhaḥ sa tu .
evaṃ kṛtvā layākhyaṃ tu yāgaṃ bhogābhidhaṃ tathā .. 132 ..
 
tataḥ kramādyajeddevaṃ bhogairamṛtasaṃbhavaiḥ .
susamastādibhiḥ samyaktāmbūlāntairyathoditaiḥ .. 133 ..
 
sarvaṃ kṛtvā yathāyogaṃ yāvadātmanivedanam .
mānasān jayaśabdāṃśca kṛtvā vijñāpayedidam .. 134 ..
 
svāgataṃ tava deveśa sannidhiṃ bhaja me'cyuta .
gṛhāṇa mānasīṃ pūjā yathārthaparibhāvitām .. 135 ..
 
jñātvā tu suprasannaṃ ta prasādābhimukhaṃ prabhum .
vistareṇa dvijaśreṣṭha mānasaṃ yāgamārabhet .. 136 ..
 
saṃkalpajanitairbhogaiḥ pavitrairakṣayaiḥ śubhaiḥ .
sāṃsparśairaupacārākhyaistathā cābhyavahārikaiḥ .. 137 ..
 
mahadrapaiḥ prabhūtaistu saptalokasamudbhavaiḥ .
yathoditaistu vidhivadutkṛṣṭataralakṣaṇaiḥ .. 138 ..
 
evaṃvidhāṃstu tān bhogān sadbhaktyā vinivedya ca .
samuccaran dhiyā mantraṃ prasannenāntarātmanā .. 139 ..
 
gajāśvadhenuyānāni suvastrālaṅkatāni ca .
nivedyacānta rmānāni grāhayantaṃ smarettataḥ .. 140 ..
 
ātmānaṃ sasutān dārān sarvasvena samāyutān .
nivedya praṇato mūrdhnā ānandāśrusamanvitaḥ .. 141 ..
 
kāmadhenumayīṃ mudrāṃ manasā mantrasaṃyutām .
badhvā saṃcintayedviṣṇoḥ sarvakāmaprapūraṇīm .. 142 ..
 
tato viśeṣayajanaṃ kalpayedacyutasya tu .
sauvarṇapuṣpasaṃpūrṇamañjaliṃ saṃprasārya ca .. 143 ..
 
mūlamantraṃ samuccārya prayatnaiḥ pūrakādikaiḥ .
dīrghaghaṇṭāravaprakhyaṃ yāvattatsaṃbhavāvadhi .. 144 ..
 
sphuradraśmicayākīrṇaṃ vahnyarkenduśataprabham .
dhyātvā nārāyaṇaṃ devamañjalau sannirodhayet .. 145 ..
 
tamañjaliṃ kṣipenmūrdhni tasmin vai mantravigrahe .
ardhyaṃ nivedayedbhūyaḥ punaḥ puṣpāñjaliṃ śubham .. 146 ..
 
mudrāṃ sandarśya mūlākhyāṃ mānasīṃ japamārabhet .
saṃkhyāhīnaṃ yathāśakti ghaṇṭākhyakaraṇena ca .. 147 ..
 
bhogasthānagatānāṃ ca lakṣmyādīnāṃ krameṇa tu .
manasā darśayenmudrāṃ japaṃ kuryāt sakṛt sakṛte .. 148 ..
 
stotramantraiḥ pavitraiśca stutvā samyak prasādayet .
evaṃ krameṇa viprendra kṛtvā yāgaṃ tu mānasam .. 149 ..
 
homaṃ tathāvidhaṃ kuryānmokṣalakṣmīpradaṃ śubham .
nābhicakrāntarasthaṃ tu dhyāyedvahnigṛhaṃ mune .. 150 ..
 
trikoṇaṃ triguṇenaiva avyaktenāvṛtaṃ pari .
dhyānāraṇiṃ tu nirmathya cidagnimavatārya ca .. 151 ..
 
suśuddhaṃ saṃskṛtaṃ dīptaṃ sadaivordhvaśikha dvija .
vāsudevātmakaṃ yasmāt sa vasatyantarātmasu .. 152 ..
 
proccarenmūlamantraṃ tu yāvacchabdasya gocaraḥ .
tatrasthamāhareddivyamāhlādājyāmṛtaṃ param .. 153 ..
 
brahnasarpissamudrādyannistaraṅgāt paricyutam .
gṛhītvā'mṛtamārgeṇa brahyarandhreṇa saṃviśet .. 154 ..
 
hṛdayānmadhya mārgeṇa cinmayena sadīptinā .
prollasantaṃ smarenmantraṃ vrahnaśaktyupabṛṃhitam .. 155 ..
 
svakāraṇāgnau nābhisthe ya ūrdhvendhanavat sthitaḥ .
svabhāvadīptabrahnāgnau paritaścodarojjvalam .. 156 ..
 
smṛtvā yantraṃ tu tanmūrdhni patamānaṃ dvijāmbarāt .
cintayedā mṛtaṃ tvājyaṃ purāvaccāhṛtaṃ dvija .. 157 ..
 
cidagnimevaṃ santarpya nābhau mantrasvarūpiṇam .
jvālāgrāvasthitaṃ caiva bhūyo hṛtpaṅkaje smaret .. 158 ..
 
proccārayaṃśca mantreśaṃ plutaṃ dhyānasamanvitam .
kṛtvaivamekasandhānaṃ sthānadvayagatasya ca .. 159 ..
 
viṇṇormantrasvarūpasya nānāmantrātmakasya ca .
sarvaṃ tu vinyaset paścāttasmin karmakṛtaṃ ca yat .. 160 ..
 
toyapuṣpākṣataiḥ pūrṇaṃ bhāvayeddakṣiṇaṃ karam .
tanmadhye niṣkalaṃ mantraṃ saṃsmaret kiraṇākulam .. 161 ..
 
yāgotthāṃ phalasaṃpattiṃ lakṣmīrūpāṃ vicintya ca .
mūlamantraṃ samuccārya pāṇimadhye tathā smaret .. 162 ..
 
bhūyaśca niṣkalaṃ mantraṃ tasyāmupari bhāvayet .
saśīrṣe jānunī bhūmau kṛtvā viṣṇornivedayet .. 163 ..
 
prasādābhimukhenātha tena taccātmasātkṛtam .
bhāvanīyaṃ dvijaśreṣṭha parituṣṭena cādarāt .. 164 ..
 
nirvṛtte puruṣārthe tu hṛdaye bāhyato'pi vā .
kramānmantragaṇaṃ smṛtvā yātaṃ mantreśvare layam .. 165 ..
 
mantravyaktiṃ svasaṃkalpaśaktāvatha śamaṃ nayet .
saha saṃkalpaśaktyā vai vidyāmūrtiṃ svakāṃ tataḥ .. 166 ..
 
svakalāsu layīkuryāt kalājātaṃ tathā'tmani .
prāgvadānandasandohaparipūrṇaṃ tu jāyate .. 167 ..
 
bahiryajāmīti yadā saṃkalpaṃ manasā kṛtam .
tadā saṃhṛtya tāṃ vyaktimāste madhyāhnasūryavāt .. 168 ..
 
visarjayennataṃ yāvanna kṛtā bāhyataḥ kriyāḥ .
nyasanīyo hyasau yasmānmaṇḍalādiṣu vastu ṣu .. 169 ..
 
sṛṣṭikameṇa saṃhṛtya ādhāraṃ yat puroditam .
jñānināṃ vigalatyeṣa svabhāvāttatvavedinām .. 170 ..
 
niṣkiyāṇāṃ mahābuddhe niṣpannānāṃ svakarmaṇā .
vikāsameti cānyeṣāṃ nityākāraratātmanām .. 171 ..
 
mantrakriyāratānāṃ ca nānātvenā samātmanām .
dhṛtamacyutaśaktyā vai hyaparicyutasattayā .. 172 ..
 
sadvi kalpasvarūpaṃ ca viśvāsanamidaṃ dvija .
vidhṛtaṃ vibhunā vyāptaṃ svasāmarthyena yadyapi .. 173 ..
 
tatrāpi taccharīrāṇāṃ jīvānāṃ tannivāsinām .
svaśaktyānugṛhītānāṃ tamākramya mahāmate .. 174 ..
 
nānāmantrātmanā tvāste tasminnānāvidhātmani .
ityevamuktamādhārasvarūpaṃ hi yathā sthitam .. 175 ..
 
jāyate yatparijñānāt karmiṇāṃ karmasaṃkṣayaḥ .
ayaṃ yo mānaso yāgo jvaravyādhilayāpahaḥ .. 176 ..
 
pāpopasargaśamano bhavābhāvakaro dvija .
satatābhyāsayogena dehapātāt pramocayet .. 177 ..
 
yastvevaṃ parayā bhaktyā sakṛdācarate naraḥ .
kramoditena vidhinā tasya tuṣyāmyahaṃ mune .. 178 ..
 
yājakānāṃ ca sarveṣāṃ pradhānatvena vartate .
tārayet svapitṝn sarvān yātāneṣyāṃśca sāmpratam .. 179 ..
 
kiṃ punarnityayukto yastadbhāvagatamānasaḥ .
mantrārādhanamārgasthaḥ śraddhābhaktisamanvitaḥ .. 180 ..
 
na tasya punarāvṛttiḥ sa yāti paramaṃ padam .
jñātvaivaṃ yatnato nityaṃ kuryādyāgaṃ tu mānasam .. 181 ..
 
idaṃ rahasyaṃ paramaṃ mayoktaṃ te'dya nārada .
nāśiṣyāṇāṃ ca vaktavyaṃ nābhaktānāṃ kathaṃcana .. 182 ..
 
atyantabhavabhītānāṃ bhaktānāṃ bhāvitātmanām .
idaṃ rahasyaṃ vaktavyaṃ samyagbhāvaṃ parīkṣya ca .. 183 ..

Chapter - 6
śrīḥ .
ṣaṣṭho'dhyāyaḥ .
purā'nena vidhānena kṛtvā yāgaṃ tu mānasam .
karmaṇā bhaktiyuktena bahirvṛttau yajettataḥ .. 1 ..
 
sanakaḥ .
bhagavaṃstvatprasādena jñāto hyajñānanāśanaḥ .
jñānavijñānasahito hṛdyāgaḥ sarvasiddhidaḥ .. 2 ..
 
kimarthaṃ bāhyataḥ pūjā kāryā vai pratimādiṣu .
etadācakṣva bhagavannatra me saṃśayo mahān .. 3 ..
 
śāṇḍilyaḥ .
bāhyotthā vāsanā vipra bahujanmārjitā dṛḍhā .
lolīkṛto'nayā hyātmā śuddho'śuddhasvarūpayā .. 4 ..
 
yā mantraviṣayā śuddhā kriyāśāntasvarūpadā .
samutthānavināśārthaṃ tasyāḥ saṃparikīrtitā .. 5 ..
 
sa bāhyābhyantarābhyāṃ ca kriyābhyāṃ tanmayo bhavet .
dṛḍhotthavāsanānāṃ ca tānavaṃ syācchanaiḥ śanaiḥ .. 6 ..
 
yanmayaḥ sādhako vipra dehasthaḥ sāṃprataṃ bhavet .
tanmayo dehapātāt syādityetat kathitaṃ mayā .. 7 ..
 
atha bāhyotthayāgasya vidhānamavadhāraya .
devaṃ hṛtkamalākāśe tejorūpatayā sthitam .. 8 ..
 
tasmāt sthānāt samānīya taṃ kuryānnetramadyagam .
vāsudevābhidhānaṃ tu prāguktaṃ ca samāśrayet .. 9 ..
 
tato locanayugmena stabdhena dvijasattama .
japan locanamantraṃ tu avalokyākhilaṃ tu tam .. 10 ..
 
sthāpito ya upārjitya saṃbhāro hyudakādikaḥ .
dhyāyeddakṣiṇapāṇau tu astramādityasannibham .. 11 ..
 
dravyadoṣagaṇaṃ tena dagdhvā tanmantramuccaran .
saṃcintya bhasmabhūtaṃ tu taṃ sarvaṃ dvijasattama .. 12 ..
 
dagdhadoṣamathāpyāyya vāmahasta gatena tu .
hṛdā pūrṇendutulyena amṛtāsāravarṣiṇā .. 13 ..
 
tanmantramuccaran paścāt kāntimantaṃ vicintayet .
dagdhamāpyāyitaṃ sarvamatha caivaṃ samācaret .. 14 ..
 
pracaṇḍakiraṇavrātairbhāskarīyairdahet purā .
saṃcintya bhasmabhūtaṃ taṃ tataḥ pūrṇenduraśmibhiḥ .. 15 ..
 
āpyāyyāmṛtakalloladhārāpātena sattama .
kāntimaccintayedbhūyo yaddagdhaṃ bhānunā tataḥ .. 16 ..
 
badhdvā kāmadughāṃ mudrāṃ sravantīṃ mantrasaṃyutām .
gorūpāṃ himaśailābhāṃ nirādhārapade sthitām .. 17 ..
 
tayā tadamṛtīkuryādbhogajālaṃ yathāsthitam .
nirmalo dravyasaṅghaśca yāgayogyo bhavettadā .. 18 ..
 
gālitenāmbunā pūrṇaṃ svāhṛtenāmbunā saha .
svottare varmaṇā sthāpya kumbhaṃ sarvopayogi yat .. 19 ..
 
upārjitaṃ purā yadvai yāgopakaraṇaṃ mahat .
tat sarvaṃ dakṣiṇe kṛtvā madhye bhadrāsanaṃ nyaset .. 20 ..
 
pratimālakṣaṇādhyāye vakṣyate tasya lakṣaṇam .
yatkiñcit patrapuṣpādyaṃ paridṛśyeta pīṭhagam .. 21 ..
 
pāṇinā tat samāhṛtya śucisthāne nidhāya vai .
gavyairvā cāmarairvālaiḥ śikhipakṣaiḥ kuśairatha .. 22 ..
 
saṃmārjya bhadrapīṭhaṃ tu vāsasā susitena vā .
bahunā vastrapūtena vāriṇā tadanantaram .. 23 ..
 
prakṣālya dvādaśārṇena praṇavādyantagena tu .
evamārādhanādhāraṃ kṣālayitvā ca vāriṇā .. 24 ..
 
tattāvadastrapuṣpeṇa kuryādvighnagaṇojjhitam .
ārādhyo'yamathāropya tatra mantramayīṃ śubhām .. 25 ..
 
sarvopakaraṇopetāṃ sarvalakṣaṇasaṃyutām .
pratimāṃ dhātupāṣāṇanirmitāmātmasiddhaye .. 26 ..
 
aṣṭāṅgena namaskṛtya dadyādarghyaṃ tu mūrdhani .
anulepanasaṃyuktaṃ tataḥ puṣpāñjaliṃ śubham .. 27 ..
 
sāṅgaṃ sāvaraṇaṃ bhaktyā pūjayet puruṣottamam .
yadvārghyapādyācamanairdevamabhyarcya vai tataḥ .. 28 ..
 
bhuktamarghyādikaṃ tasmādapanīyābhivādya ca .
samarpya viṣvaksenasya saṃśodhya mṛdunā dvija .. 29 ..
 
uśīravaṃśakūrcena kṣālayedgandhavāriṇā .
uccaran mūlamantraṃ vā kuryānmārgatrayaṃ vibho .. 30 ..
 
sudhaute devadevasya vāsasī paridhāpayet .
citrasthādbhagavadbimbādbhuktapuṣpādikaṃ hi yat .. 31 ..
 
apanīya tu tat kuryādvāsasā reṇumārjanam .
yadvā prāgyāgabhavanapraveśānantaraṃ dvija .. 32 ..
 
nyasya bhadrāsanādyaṃ tadanyadanyat samācaret .
yadvā tadātane kāle nyasya bhadrāsanādikam .. 33 ..
 
ādyaṃ mārgatrayaṃ kṛtvā yathoktavidhinā tataḥ .
yogapīṭhārcanārambhe bimboktaṃ sarvamācare t .. 34 ..
 
athārghyādīni pātrāṇi prakṣālyāstreṇa vāriṇā .
samāpūrya sugandhena jalena hṛdayena tu .. 35 ..
 
dravyāṇi nikṣipetteṣu yathoktakramayogataḥ .
bhadrāsanasya koṇeṣu purato vāsasāstṛte .. 36 ..
 
bhūtale vā'tha pātrāṇi ādhāropari vinyaset .
svapūrvaniyamenaiva udakpaścimakoṇagam .. 37 ..
 
arghyāmbukalaśaṃ nyasya tataḥ prāguttarāntare .
nyasedācamanīyākhyamāgneye snānasaṃjñitam .. 38 ..
 
vinyasya pādyasaṃjñaṃ tu pade dakṣiṇapaścime .
agrato vāpi tanmadye nyasedarghyaṃ dvitīyakam .. 39 ..
 
agnikoṇe tvarghyapātraṃ pādyamaiśānakoṇake .
ācāmaṃ naiṛte bhāge snānārthaṃ vāyave tathā .. 40 ..
 
īśvaraprāgvaśādarghyamāgneyādiṣu koṇake .
mukhyāmukhyārghyapādyādikramāddravyāṇi nikṣipet .. 41 ..
 
candanaṃ śaśibāhlīkadūrvāsiddhārthakāni ca .
sākṣatāni kuśāgraṇi taṇḍulāni tilāni ca .. 42 ..
 
kāñcanaṃ rajataṃ tāmraṃ ratnāni ca phalāni ca .
kadalīphalapūrvāṇi pradhāne'rghye vinikṣipet .. 43 ..
 
dvitīye dadhimadhvājyakṣīrabinducatuṣṭayam .
kuśāgreṇa sabāhlīkaṃ sapuṣpaṃ tila taṇḍulam .. 44 ..
 
dūrvāṃ ca viṣṇukāntāṃ ca śyāmākaṃ śaṅkhapuṣpakam .
padmakaṃ kundareṇuṃ ca pādyapātre vinikṣipet .. 45 ..
 
elālavaṅgatakkolaiḥ sahajātiphalāni ca .
candanaṃ ca sakarpūraṃ kṣipedācamanīyake .. 46 ..
 
kuṣṭaṃ māṃsīṃ haridre dve murā śaileyacampakān .
vacākaccoramustāśca snānīye tu vinikṣipet .. 47 ..
 
pātranyāsakrameṇaiva tāni pātrāṇi kalpayet .
tattatkalpanamantraistu yadvā prāgeva tāni tu .. 48 ..
 
toyaiḥ saṃpūrya nikṣipya dravyāṇyapi yathākramam .
tattatkalpanamantraistu svādhāreṣu niveśayet .. 49 ..
 
yathāsthānaṃ tataḥ kuryāddahanāpyāyanādikam .
pātrāṇāṃ tu tadānīṃ vā bhogānāmapi tat trayam .. 50 ..
 
dakṣiṇena tu hastena puṣpamādāya tatra vai .
dhyātvā niṣkalarūpaṃ tu mūlamantramananyadhīḥ .. 51 ..
 
tatprokṣaṇārghye nikṣipya caturāvartya taṃ tathā .
japan punastaduddhṛtya tasmāt sthānādbahiḥ kṣipet .. 52 ..
 
tatastadambhasāstreṇa vediṃ bhogānupārjitān .
ātmānaṃ cāpi saṃprokṣya hyarghyādīnabhimantrayet .. 53 ..
 
sāstreṇa mūlamantreṇa tānabhyarcya prasūnakaiḥ .
sāṅgena mūlamantreṇa tato'bhyarcya yathāvidhi .. 54 ..
 
dhūpapātraṃ ca ghaṇṭāṃ ca tāni dhūpena pūjayet .
dhūpapātrasya ghaṇṭāyāḥ pūjanaṃ cāvadhāraya .. 55 ..
 
dhūpapātrasya mūle tu kṣmātatvaṃ kamale jalam .
cakre'gniṃ kiṅkiṇījāle vāyuṃ khaṃ karṇikopari .. 56 ..
 
evaṃ dhyātvārcya tanmantraistanmantreṇārcayettu vā .
yaccakraṃ tacca hṛdayaṃ padmaṃ hṛtkoṭaraṃ viduḥ .. 57 ..
 
cakre yāśca arākhyāstā nāḍyo vai dvādaśa smṛtāḥ .
kiṅkiṇyo yāḥ sthitā vipra jñeyāstāḥ sūkṣmanāḍayaḥ .. 58 ..
 
yāsāṃ vai madhyamā śaktirbhujaṅgakuṭilopamā .
dhūmadhūsaravarṇābhā aṇḍaṃ bhitvā vinirgatā .. 59 ..
 
kālāgnihṛdayotthā sā satyānte tu layaṃ gatā .
tayā saṃbodhito hyātmā mantramūrtidharaḥ prabhuḥ .. 60 ..
 
sannidhau bhavati kṣipramavyucchinnaṃ dahettathā .
atha svarūpaṃ ghaṇṭāyā yathāvadavadhāraya .. 61 ..
 
vyaktaṃ tatrāśritā nityaṃ mātṛkāvarṇavigrahā .
tatra cākramarābṛndaṃ svaradvādaśakaṃ smṛtam .. 62 ..
 
tadeva ṣoḍaśāre ca varṇaiḥ saha napuṃsakaiḥ .
varṇānāṃ trividhaṃ rūpaṃ sarveṣāṃ dvijasattama .. 63 ..
 
saṃsthitaṃ vaikharīniṣṭhaṃ pasyantī pūrvakaṃ kramāt .
arāśritaṃ dviṣaṭkāre vāksvarūpaṃ paraṃ hi yat .. 64 ..
 
tadeva ṣoḍaśāre ca tatra vaikartane ṣu ca .
madhyamākhyasvarūpeṇa nityameva hi vartate .. 65 ..
 
ata ūrdhvaṃ caturviṃśatsaṃkhyaṃ varṇagaṇaṃ hi yat .
dalajālaṃ hi tat padmaṃ parijñeyaṃ mahāmate .. 66 ..
 
makārasaṃjñaṃ yadvarṇaṃ viddhi tat padmakarṇikām .
śaṅkhaṃ yakāravarṇaṃ ca samuṣṭīke sadā gṛhe .. 67 ..
 
rādayaḥ sapta ye varṇā hāntāḥ parvagadātmakāḥ .
kṣārṇaṃ patatrirājādyamevaṃ dhyātvā tato dvija .. 68 ..
 
śabdabrahmasvarūpā ca ghaṇṭāvigrahalakṣaṇā .
vijñeyā bhagavacchaktiḥ ṣāḍguṇyāntargatā hi sā .. 69 ..
 
tejoguṇasamopetā taijasadravyarūpadhṛk .
ghaṇṭākhyametadvai viddhi ādhyakṣīyaṃ guṇadvayam .. 70 ..
 
asyāmāśritya ye varṇā jñātavyāste sadaiva hi .
nityamarcanakāle tu sādhakaiḥ siddhilālasaiḥ .. 71 ..
 
kālavaiśvānaropetamanantaṃ śabdacodake .
muktāhārāśritaṃ śaṅkhaṃ ghaṇṭāyā vadane sthitam .. 72 ..
 
saṃsthitaṃ ca mahābuddhe tadūrdhve gaganāśritam .
cakraṃ yasminnaroddeśe dvādaśātmā sthito raviḥ .. 73 ..
 
māsātmanā punaḥ so vaikartaneṣvavatiṣṭhate .
ṣoḍaśāre'mṛtātmā vai kalādehastu candramāḥ .. 74 ..
 
sarveṣu vṛttakṣetreṣu nabhasvān svayameva hi .
tatvasaṅghaṃ hi cāvyaktaṃ padmapatrāśritaṃ tu vai .. 75 ..
 
jīvaḥ kamalakiñjalke karṇikāśrita īśvaraḥ .
śaṅkhāśritaśca praṇavo vidyāṃ viddhi gadāśritām .. 76 ..
 
prāṇādhidaivaṃ garuḍamityevaṃ devatāgaṇam .
dhyātvārcayet purārghyādyairdhūpāntairathavā dvija .. 77 ..
 
adhomukhaṃ tu brahmāṇḍaṃ dhyāyejjanaravākulam .
sanālaṃ ca tadurdhve tu padmamaṣṭadalaṃ smaret .. 78 ..
 
prakīrṇapatraṃ susitaṃ kesarālisukarṇikam .
tanmadhye cintayeddevīṃ vargāṣṭakabhujānvitām .. 79 ..
 
mukhye hastacatuṣke tu lāñchanaṃ kamalādikam .
sphāṭikaṃ cākṣasūtraṃ ca tathā vijñānapustakam .. 80 ..
 
abhayaṃ varadaṃ caiva hastadvidvitaye pare .
padmāsane copaviṣṭāṃ padmapatrāyatekṣaṇām .. 81 ..
 
padmagarbhapratīkāśāṃ padmamālāvibhūṣitām .
sitābharaṇasañchannāṃ pītavastraviveṣṭitām .. 82 ..
 
mantraughamudgirantīṃ ca mantrajvālāprabhānvitām .
devaiḥ saṃstūyamānāṃ ca brahmādyairbrahmavādibhiḥ .. 83 ..
 
ṛṣibhirmunibhiḥ siddhairlokānugrahakāribhiḥ .
namyamānāṃ smaret samyak pūjākāle sadaiva hi .. 84 ..
 
yo'nayā pūjayenmantraṃ tasya siddhirnadūrataḥ .
evaṃ dhyātvārcayet samyagarghyādyaistu tataḥ smaret .. 85 ..
 
śabdabrahmamaho yadyaddhṛdabjākāśamadhyagam .
nityoditamanaupamyamanabhyāsādagocaram .. 86 ..
 
upadeṣṭumato'nyeṣāmabhaktānāṃ na yujyate .
parasvarūpamantrāṇāmetallakṣaṇamabjaja .. 87 ..
 
daśaprakāre yacchabde visargānte'kṣarādike .
nānāmantrasvarūpeṇa vartate varṇavigrahe .. 88 ..
 
bhogamokṣaprado mantro ya āptaḥ sadgurormukhāt .
pañcasthānagato jñeyo bhaktairdivyakriyāparaiḥ .. 89 ..
 
bahiḥsthapratimādau tu jihvāgre hṛtkuśeśaye .
dhūpadhūmaśikhāyāṃ ca ghaṇṭāśabde sulakṣaṇe .. 90 ..
 
svarūpajyotirevāntarbhāvayet saṃsthitaṃ hṛdi .
madhyamena svarūpeṇa avyucchinnaṃ mahāmate .. 91 ..
 
dhūpadhūmāśritaṃ viddhi vaikharīvigrahaṃ punaḥ .
ghaṇṭāyāṃ cālyamānāyāmacchinnamanubhūyate .. 92 ..
 
evaṃ smṛtvā tatastāṃ tu sumantranyastavigrahām .
arcitāṃ dhyānasaṃyuktāmarghyādyairdhūpasaṃyutaiḥ .. 93 ..
 
sañcālayettataḥ samyak suśabdāṃ mantrabodhinīm .
trailokyadrāviṇīṃ ghaṇṭāṃ sarvaduṣṭanibarhiṇīm .. 94 ..
 
eṣā drutirhi mantrāṇāṃ suptānāṃ ca prabodhinī .
vāraṇī sarvavighnānāṃ sarvamantraprasādinī .. 95 ..
 
praṇavānte dhvanirhyeṣā śabdaśaktau layaṃ gatā .
varṇadehāḥ smṛtā mantrā mantradehāśca devatāḥ .. 96 ..
 
ghaṇṭāstanitamūlāste prabuddhāḥ karmasiddhidāḥ .
paraśabdotthitā śaktirghaṇṭāstanitarūpiṇī .. 97 ..
 
varṇatvaṃ samanuprāptā tairvarṇairmunisattama .
mantrāṇāṃ kalpitā dehā nānākārāḥ sahasraśaḥ .. 98 ..
 
svecchayā tvanayā śaktyā sāmarthyāt svātmanaḥ svayam .
anugrahārthaṃ bhavināṃ bhaktānāṃ bhāvitātmanām .. 99 ..
 
mananānmuniśārdūla trāṇaṃ kurvanti vai yataḥ .
dadate padamātmīyaṃ tasmānmantrāḥ prakīrtitāḥ .. 100 ..
 
anabhivyaktaśabdāste nirākārāstathaiva ca .
ghaṇṭāyāṃ cālyamānāyāṃ niryānti ca sahasraśaḥ .. 101 ..
 
ata eva muniśreṣṭha mantramātā prakīrtitā .
eṣā ghaṇṭābhidhā śaktirvāgīśā ca sarasvatī .. 102 ..
 
vāci mantrāḥ sthitāḥ sarve vācyaṃ mantre pratiṣṭhitam .
mantrarūpātmakaṃ viśvaṃ sabāhyābhyantaraṃ tataḥ .. 103 ..
 
ghaṇṭāśabdagataṃ sarvaṃ tasmāttāṃ cālayet purā .
sveṣu cokteṣu kāleṣutāṃstu me gadataḥ śrṛṇu .. 104 ..
 
gaṇeśapīṭhadvārasthadevānāmarcane tataḥ .
āhūtikāle mantrāṇāṃ dhūpadāne viśeṣataḥ .. 105 ..
 
dīpadāne'rghyadāne ca tathā naivedyajoṣaṇe .
japastutyavasānābhyāṃ pravṛtte cāgnitarpaṇe .. 106 ..
 
pūrṇāhutipradāne ca mantrāṇāṃ tu visarjane .
viṣvaksenārcane caiva tatpūjāpratipādane .. 107 ..
 
balipradānakāle tu devatānāṃ viśeṣataḥ .
nāto'nyadā syādvihitaṃ cālanaṃ siddhimicchitām .. 108 ..
 
dhūpaṃ datvā'tha pātrāṇāṃ ghaṇṭāśabdasamanvitam .
dhūpaṃ dadyādyathākālaṃ yadvārghyādau sakṛt sakṛt .. 109 ..
 
anukalpe tu hṛnmantraṃ kuryādāvartanaṃ budhaḥ .
āvāhane sannidhāne sannirodhe tathā'rcane .. 110 ..
 
visarjane'rghyadānaṃ tu prākpātrānnityamācaret .
tadambhasā cārhaṇaṃ tu tathaiva pariṣecanam .. 111 ..
 
kuryāt praṇayanādānaṃ prīṇanaṃ prītikarmaṇi .
prokṣaṇaṃ sarvavastūnāmanyasmādudakena tu .. 112 ..
 
ārambhe sarvakāryāṇāṃ tatsamāptau sadaivahi .
nyūnādhikānāṃ śāntyai tu jñānavyatyayaśāntaye .. 113 ..
 
kāryaṃ tadarghyadānaṃ ca nityaṃ mantrātmano vibhoḥ .
kumbhopakumbhakuṇḍānāṃ mantrāstrakalaśārcane .. 114 ..
 
saṃpūjane ca bhogānāṃ gurvādīnāṃ mahāmate .
dakṣaśiṣyātmapūjārthaṃ dvārsthānāmarcanaṃ prati .. 115 ..
 
prāsādāsanadevānāṃ gurūṇāṃ santatestathā .
lāñchanāṅgaparīvāraśaktibhūṣaṇarūpiṇām .. 116 ..
 
maṇḍalāvaraṇasthānāṃ devānāṃ cārcanaṃ tathā .
mudrābandhe karābhyukṣāṃ tadarcākṣālanaṃ tathā .. 117 ..
 
japakāle'kṣasūtrasya kuryāttatpūjanaṃ tathā .
pādyadānaṃ tṛtīyāttu nityaṃ pātrāt samācaret .. 118 ..
 
caturthāttu yathākālaṃ dadyādācamanaṃ punaḥ .
hastaprakṣālanaṃ caiva gaṇḍūṣaṃ mukhadhāvanam .. 119 ..
 
snānīyāccācaret snānaṃ prayojakavidhistvayam .
ardhyapātrāt dvitīyāttu kiñciduddhṛtya vai jalam .. 120 ..
 
tena svadehavinyastān mantrāniṣṭvā yathākramam .
anulepanapuṣpeṇa dhūpena ca tato mune .. 121 ..
 
matpūjārthaṃ praklṛptāni gandhapuṣpāṇi yāni ca .
tāni sarvāṇyathācāryo dhārayenna kadācana .. 122 ..
 
dhārayedyadi saṃmohāllobhādvā tāni deśikaḥ .
gandhādīnyarcanārthāni sā pūjā niṣphalā bhavet .. 123 ..
 
tasmāt sarvaprayatnena pṛthakkuryādyathāvidhi .
arghyādikaṃ samādāya dvārsthadevān samarcayet .. 124 ..
 
nirgatya dvārabāhye tu sthito vāsīna eva vā .
vāstukṣetreśagaruḍadvārśrīcaṇḍapracaṇḍakān .. 125 ..
 
abhyarcyārdyādibhirdevān prāsādasthāṃśca pūjayet .
prāsāde'tha caturdvāre maṇḍape cetareṣu ca .. 126 ..
 
dvāratraye'tha dhātāraṃ vidhātāraṃ jayaṃ tathā .
vijayaṃ cāpi bhadraṃ ca subhadraṃ ca gaṇeśvaram .. 127 ..
 
yadaṅgabhāvamabhyeti dvārsthādyaṃ devatāgaṇam .
viṣvaksenāvasānaṃ ca narāṇāmalpamedhasām .. 128 ..
 
jantorekāntinastadvai cittakhedakṛdarcanam .
vighnakṛt prakṛtasyāpi śiṣyāṇāṃ tadanarcanam .. 129 ..
 
atastadanukampārthaṃ devabhṛtyadhiyā'rcanam .
bhaktithaddhojjhitaṃ caiva vihitaṃ tvevameva hi .. 130 ..
 
te tatprāṇicyutaṃ prahvā dattamapyavahelayā .
gṛhṇanti manasā śreyaḥ paraṃ dhyātvā dhiyā hṛdi .. 131 ..
 
yataḥ sarve'cyutamayāstaccittārpitamānasāḥ .
etāvadarcanātteṣāṃ gurorekāntinastu vai .. 132 ..
 
syādvirodhanirāsastu yato bhṛtyāstu te hareḥ .
kṛtvaivaṃ dvārayāgaṃ tu tataḥ puṣpaṃ ca saṃmukham .. 133 ..
 
gṛhītvāṅguṣṭhapūrveṇa svāṅgulitritayena tu .
abhimantrya tadastreṇa cakraṃ tadupari smaret .. 134 ..
 
niśitāraṃ jvaladrūpaṃ varṣantamanalāśanim .
kṣayakṛdvighnajālānāṃ kṣipedyāgagṛhāntare .. 135 ..
 
tatastattejasā vighnajālaṃ niṣkāsayenmahat .
bahirbhavanamadhyāttu tatastadanukampayā .. 136 ..
 
svadehādāmṛtaṃ bhāgamamṛtāṃśusamaṃ smaret .
prāṅmantramātravinyāsāt sa teṣāmanalaprabhaḥ .. 137 ..
 
pratibhāti yatastena mantrapuṣpasamāśrayāt .
nirgacchanti tamāśritya vāmabhāgamatastu te .. 138 ..
 
dakṣiṇāṃ tarjanīṃ vipra kuryādūrdhvamukhīṃ tataḥ .
śikhāmantreṇa saṃyuktāṃ vidyudvilasitaprabhām .. 139 ..
 
smṛtvā svāṃ vighnaśāntyarthaṃ bhrāmayannantarāviśet .
svāsanaṃ ca tataḥ prokṣya arghyapātrodakena ca .. 140 ..
 
sāstreṇa tāḍya puṣpeṇa tatpṛṣṭhe kramaśo dvija .
ādhāraśaktipūrvaṃ tu mantrasaṅghaṃ prapūjayet .. 141 ..
 
upaviśyāsane yāgamārabheta samāhitaḥ .
samaye vātra kurvīta sarvabhoganirīkṣaṇam .. 142 ..
 
nyasya bhadrāsanaṃ mūlāt prokṣaṇārghyaplutena tu .
pāṇinā'pyatha kūrcena tajjalena tu mārjayet .. 143 ..
 
tattāvadastrapuṣpeṇa kuryādvighnagaṇojjhitam .
sarvalokamayaṃ tatra sarvadevasamāśrayam .. 144 ..
 
sarvādhāramayaṃ dhyāyedantarlīnaṃ tu cakrarāṭ .
praṇavena svanāmnā'tha namo'ntenārcayecca tam .. 145 ..
 
tatastu sarvamantrāṇāṃ vinyāsaṃ tatra cetasā .
samācaredyathāyogaṃ puṣpadānapurassaram .. 146 ..
 
arghyālabhanadhūpaistu mālyairnānāsragudbhavaiḥ .
yogapīṭhārcanaṃ kuryādyathāvadavadhāraya .. 147 ..
 
bimbena sahitaṃ pīṭhaṃ yogapīṭhamudāhṛtam .
anusandhānayāge tu yogapīṭhaṃ prakalpayet .. 148 ..
 
tanmantrāsanamityuktaṃ mantranyāsaṃ tu sarvataḥ .
kuryāttatsthasya devasya pīṭhasyādho niveśayet .. 149 ..
 
ādhāraśaktiṃ tasyordhve kūrmaṃ kālāgnisaṃjñikam .
tanmūrdhni śeṣasaṃjñaṃ tu yogapīṭhapadopari .. 150 ..
 
bhuvaṃ nyasya tadūrdhve tu jaṅghāyāṃ kṣīrasāgaram .
ādhārapadmaṃ kumude tadūrdhve kaṇṭhamūlataḥ .. 151 ..
 
āgneyyādau tu dharmādyamaiśāntaṃ taccatuṣṭayam .
prāgāśādau tvadharmādyamuttarāntaṃ nyaset param .. 152 ..
 
ṛgvedaṃ kalpayedevaṃ prāgīśānadigantare .
yajuḥprāgvahnidiṅmadhye sāmāntaryātuvāruṇe .. 153 ..
 
vāruṇāniladiṅmadhye'tharvavedaṃ tataḥparam .
īśānasomadiṅmadhye kṛtaṃ yāmyānalāntare .. 154 ..
 
tretāyugaṃ yātuyāmyadiṅmadhye dvāpāraṃ yugam .
somavāyvantaroddeśe kalisaṃjñaṃ yugaṃ kramāt .. 155 ..
 
ādhāraśakterārabhya anusandhānapūrvakam .
yugāvasānaṃ prāgdatvā sthūlaṃ mantrāsanāsanam .. 156 ..
 
tacca ṣoḍaśakaṃ nyasya bhūyo bhūyo digaṣṭake .
sūkṣmarūpadharaṃ vipra prākpadādīśagocaram .. 157 ..
 
tatrordhve madhyadeśe vai prāguktavidhinā nyaset .
dviraṣṭakaṃ tu dharmādyaṃ kāntimat pararūpadhṛt .. 158 ..
 
tanmūrdhni kālacakraṃ tu vyomavatpaṭṭikāgatam .
tanmadhye'vyaktapadmaṃ tu guṇatrayasamanvitam .. 159 ..
 
taddale sūryaparidhiṃ kesare somamaṇḍalam .
karṇikāyāmagnicakraṃ tadbīje citprabhākaram .. 160 ..
 
smarecca vimalāṃ śaktiṃ tatsamīpe digaṣṭake .
jñānaśaktiṃ vibhoḥ śaktiṃ satyaśaktimanaśvarīm .. 161 ..
 
prakāśaśaktiṃ cānantāmīśānugrahaśaktike .
yathoktarūpān dhyātvaitān vibhavaṃ ca yathākramam .. 162 ..
 
svasvatatvāni vinyasya kuryādarghyādinārcanam .
pradarśayecca tanmudrāṃ pīṭhe vai susthire sadā .. 163 ..
 
ādhāraśakterārabhya mantragrāmasya pauṣkara .
susthire sannirodhaśca sarveṣāṃ vihitaḥ sadā .. 164 ..
 
yatra yatrānurūpaṃ yattatra tannyāsamācaret .
īśānugrahaśaktyantamākṣiteḥ kamalodbhava .. 165 ..
 
mantrāṇāṃ sānnidhiḥ kāryā calapīṭhe tu kevale .
tātkālikastu vihito nirodhastatra sārcanaḥ .. 166 ..
 
āhūtopaviśedyatra mantranātho'bhisaṃmukhaḥ .
tatprāgapekṣayā kuryāddharmādīnāṃ niveśanam .. 167 ..
 
sāṃmukhyaṃ bhajate yasmāt sādhakaṃ parameśvaraḥ .
tadāsanaṃ hi cidrūpaṃ siddhametasya vāhanāt .. 168 ..
 
calabimbena saha vai ekībhāvagatasya ca .
pīṭhasya mantravinyāso vihitaścalapīṭhavat .. 169 ..
 
susthirasyaikayonervai viyonau susthirasya ca .
mantrāṇāṃ vihito nyāsaḥ sthirapīṭhoditastu vai .. 170 ..
 
pīṭhopapīṭhayuktānāṃ sāṅgānāṃ kevalātmanām .
ekādigātrapādānāṃ sabimbānāṃ yathākramam .. 171 ..
 
maṇḍaloktavidhānena samabhyūhya samācaret .
evaṃ cāsyācale pīṭhe śayānasya vibhostvatha .. 172 ..
 
saśaktikāccito bhānorūrdhve'nantaṃ samarcayet .
yānārūḍhe tvanantasya sthāne tārkṣyaṃ samarcayet .. 173 ..
 
lakṣmyādīnāṃ tu devīnāṃ pīṭhasyādhaḥ phaṇīśvaram .
tatkoṇeṣu ca dharmādīṃstadūrdhve'vyaktapaṅkajam .. 174 ..
 
dhāmatrayaṃ tatastasmin vinyaset pūrvavartmanā .
vyomabāhye tvapīṭhānāmagnikoṇādito nyaset .. 175 ..
 
jñāna svabhāvamūrtaṃ ca dharmādyaṃ yaccatuṣṭayam .
tanniviṣṭaṃ tathābhūtaṃ tadvyatyayagaṇaṃ hi yat .. 176 ..
 
saha ṛkpūrvasāmāntakālabhedena cānvitam .
tatpīṭhavasudhoddeśe maṇḍalādiṣu vṛttiṣu .. 177 ..
 
ātmanaḥ prāgvaśādvāyukoṇādārabhya pūjanam .
kāryaṃ vighneśapūrvāṇāṃ tatpadādvāgrabhūḥ padam .. 178 ..
 
svottarāt paścimadvāradeśādvāyupadāvadhi .
vīthau savīthikānāṃ tu yāgānāmetadācaret .. 179 ..
 
bahirvāraṇarekhāṇāṃ tanmuktānāṃ mahāmate .
yuktānāṃ na bahirdoṣastiryaktvenārcane sati .. 180 ..
 
vinyasya viṣṭarān dārbhān kusumastabakāni ca .
bindūn vā sarvarogotthān kramāttadupari nyaset .. 181 ..
 
gaṇanāthaṃ ca vāgīśāṃ guruṃ ca tadanantaram .
pūjayecca tato bhaktyā guruṃ paramasaṃjñitam .. 182 ..
 
ādisiddhasamūhaṃ tu bhagavaddhyānatatparam .
nityādhikāriṇaścāptān bhagavattatvavedinaḥ .. 183 ..
 
catvāro manavaścānye ṛṣayaḥ saptapūrvakāḥ .
eteṣāṃ kramaśo dhyānaṃ samākarṇaya sāṃpratam .. 184 ..
 
dhyāyeccampakavarṇābhaṃ baddhapadmāsanaṃ dvija .
sthūlāṅgamekadaṃṣṭraṃ ca lambakroḍaṃ gajānanam .. 185 ..
 
varadābhayahastaṃ ca dakṣiṇe'syākṣasūtrakam .
viśrāntaṃ cintayedvāmaṃ caturthaṃ paraśūpari .. 186 ..
 
varadābhayahastābhyāmasya mudrādvayaṃ smaret .
tarjanyaṅguṣṭhasaṃghaṭṭājjāyate yadayatnataḥ .. 187 ..
 
sitakundendudhavalāṃ śaṅkhapadmakarodyatām .
varadābhayahastāṃ vā vilikhantīṃ ca pustakam .. 188 ..
 
dvinetrāmekavaktrāṃ ca hemakuṇḍalabhūṣitām .
dhyātvā bhagavatī hyeṣā śaktiḥ śabdātmano vibhoḥ .. 189 ..
 
samabhyastā dadātyāśu sādhakānāmabhīpsitam .
gaṇanāthaṃ vinā cānye susthitāḥ śāntavigrahāḥ .. 190 ..
 
gaṇitrābhayahastāśca sarvānugrahakārakāḥ .
sarve padmāsanā vātha jaṭāmaṇḍalabhūṣitāḥ .. 191 ..
 
evaṃ dhyātvā samabhyarcya mudrāḥ saṃdṛśya tatkramāt .
anujñāṃ prārthayettebhyo yathānukramameva ca .. 192 ..
 
gṛhītvā śirasā tāṃ ca tata āvāhayet prabhum .
abhyantare vimānasya garbhabhūmau tu madhyataḥ .. 193 ..
 
. sandhyājaladasandohasandehakaraṇakṣamam .
sarasīruhamāsthāya sahasradalasaṃkulam .. 196 ..
 
śayānaṃ sthitamāsīnaṃ yānārūḍhamathāpi vā .
niṣkevalena sattvena saṃpannaṃ ruciraprabham .. 197 ..
 
vapuṣā sundareṇaiva divyenāvikṛtena ca .
muñcantamaniśaṃ dehādālokaṃ jñānalakṣaṇam .. 198 ..
 
prayatnena vinā'jñānanāśakṛddhyāyināṃ mahat .
sragvastrābharaṇairdivyaiḥ svānurūpairanūpamaiḥ .. 199 ..
 
cinmayaiḥ svaprakāśaiśca anyonyarucirañjitaiḥ .
dantajyotsnāvitānaistu prakaṭīkṛtadiṅmukham .. 200 ..
 
rekhotthitaistu kalhāraiḥ pādapadmatale'ṅkitam .
nimagnajanasantāpaśamanavyāpṛtānanam .. 201 ..
 
karuṇāpūrṇahṛdayaṃ jagaduddharaṇodyatam .
svadehatejaḥsaṃbhūtajvālāmaṇḍalamadhyagam .. 202 ..
 
ghanakuñcitanīlāligalitāñjanasannibhaiḥ .
karpūradhūsarairdivyaiḥ puṣpasaṃvalitāntaraiḥ .. 203 ..
 
kirīṭamakuṭākrāntaiḥ śobhitaṃ suśiroruhaiḥ .
īṣadāraktagokṣīraśuddhanīlābjalocanam .. 204 ..
 
śītalairdṛṣṭipātaistu jagadāpyāyakāriṇam .
subhrūlalāṭaṃ sunasaṃ susmitādharavidrumam .. 205 ..
 
saundaryacandrasaṃkāśavilasadgaṇḍamaṇḍalam .
pūrvakarmānalārtānāṃ dhyāyināṃ khedaśāntaye .. 206 ..
 
svadantenducayotthena hlādayan gogaṇena tu .
mukhasaundaryaniṣyandacibukasthalaśobhitam .. 207 ..
 
savilāsasmitādhāraṃ bibhrāṇaṃ mukhapaṅkajam .
kambugrīvaṃ mahābāhuṃ śrīvatsāṅkitavakṣasam .. 208 ..
 
siṃhasktandhaṃ viśālākṣaṃ dīrghabāhuṃ mahorasam .
śaṅkhacakrāṅkitāraktakaradvayavibhūṣitam .. 209 ..
 
dakṣiṇaṃ bhogibhogābhamupadhāya mahābhujam .
prasāritottarakaraṃ kaṭideśasya pārśvataḥ .. 210 ..
 
kaustubhenāṅkitoraskaṃ lakṣmīśrīvatsabhūṣitam .
ābrahmastambaparyantajagadvāsatanūdaram .. 211 ..
 
īṣatkuñcitavāmāṅghripaṅkajaṃ paṅkajekṣaṇam .
prasārya dakṣiṇaṃ pādamīṣaduttānaśāyinam .. 212 ..
 
anekaratnaracitakirīṭamakuṭojjvalam .
udyadādityasaṃkāśairvicitrairmaṇisaṃcayaiḥ .. 213 ..
 
virājamānayā samyaksphuraccūlikayojjvalam .
ratnāvataṃsaprabhayā dīptaśravaṇaśekharam .. 214 ..
 
lalāṭāntasamālambibālālaṅkārabhūṣitam .
lalāṭatilakenaiva sundareṇa virājitam .. 215 ..
 
anekaravisaṅkāśalasanmakarakuṇḍalam .
prabhūtamaṇimuktāḍhyagraiveyakavirājitam .. 216 ..
 
vajravaiḍhūryamāṇikyapadmarāgādiśobhitaiḥ .
hārairanekairvividhairupaśobhitavakṣasam .. 217 ..
 
udayādityasaṃkāśakaustubhena virājitam .
bhrājayantyā jagat sarvaṃ svatejobhirnirantaram .. 218 ..
 
mālayā vaijayantyā ca bhrājamānamahorasam .
nānādāmavicitreṇa muktādāmavilambinā .. 219 ..
 
sphuratā brahmasūtreṇa kāñcanena suśobhitam .
dyutimadbhirmahāratnai rājitena suvarcasā .. 220 ..
 
kāñcanenātha sūtreṇa udare kṛtabandhanam .
nābhideśaṃ tathā padmaṃ jagachṛṅkhalayā svayā .. 221 ..
 
nānāmāṇikyavilasatkaṭisūtreṇa bhūṣitam .
anekaratnasandarbharaśanādāmamaṇḍitam .. 222 ..
 
anekakoṭimārtāṇḍavilasatpītavāsasam .
anekaratnasaṃbhinnanūpurādivibhūṣitam .. 223 ..
 
evamanyaiśca vividhaiḥ keyūrakaṭakādikaiḥ .
yathārhabhūṣaṇai ramyairjvaladbhiḥ paribhūṣitam .. 224 ..
 
prāvṛḍjaladasaṅkāśaṃ bhinnāñjanagiriprabham .
abhinnapūrṇaṣāḍguṇyavibhavenopabṛṃhitam .. 225 ..
 
yogidhyeyamajaṃ nityaṃ jagajjanmādikāraṇam .
anādinidhanaṃ devaṃ sākṣāllakṣmīpatiṃ vibhum .. 226 ..
 
aprākṛtatanuṃ śāntaṃ vāsudevaṃ parātparam .
caturbhujamanudhyāyecchuddhasphaṭikanirmalam .. 227 ..
 
śaṅkhacakragadāpadmaiścaturbhiḥ kṛtalakṣaṇam .
tasminnāvāhanaṃ kuryāt kṛtvā hastau sugandhinau .. 228 ..
 
gandhārghyapuṣpaiḥ saṃpūrya mūlamantraṃ samuccaran .
pīṭhopari hareragre mūrdhni puṣpāñjaliṃ kṣipet .. 229 ..
 
svaṃ pratyabhimukhaṃ śāntaṃ suprabuddhaṃ smarecca tam .
karanyāsaṃ vinā tatra sṛṣṭinyāsādikaṃ trayam .. 230 ..
 
mūlamantrāditārkṣyāntamantrāṇāṃ nyāsameva ca .
dīpayedbimbato'nyatra tasmin puṣpāñjalau harim .. 231 ..
 
āgacchapadayuktena mūlamantreṇa hṛtkajāt .
evaṃ tejomayaṃ devaṃ nāḍīdakṣiṇamārgataḥ .. 232 ..
 
tannāsāgreṇa cāvāhya pīṭhakumbhādiṣu kṣipet .
tatkadambaprasūnābhe tasmin mantrātmagolake .. 233 ..
 
sthānabhedaṃ vināṅgāni nyasyābhyarcyeha dehataḥ .
sakalīkṛtya deveśaṃ taṃ dhyāyedvyaktatāṃ gatam .. 234 ..
 
prāgvadaṅgādikāṃstatra tattanmantraistu nikṣipet .
evamāhūya deveśaṃ datvārghyaṃ sannidhitsayā .. 235 ..
 
bhūyo'pyarghyaṃ pradāyāsmai hṛdā mudrāpurassaram .
sannidhāpyārghyadānena mudrāpūrvaṃ ca varmaṇā .. 236 ..
 
sannirodhya tu mūlena tanmudrāsahitena tu .
saṃmukhīkṛtya mūlādīn mantrāṃstatra samuccaran .. 237 ..
 
pradarśayaṃstathā mudrāstvaṣṭāṅgenābhivādayet .
anekamūrtiyāge tu pradhānāvāhanādikān .. 238 ..
 
āhūtadevaśrāntyarthaṃ gandhādīnevameva ca .
vyūhānāṃ vibhavānāṃ prāṅmūlādaṅgagaṇārcanam .. 239 ..
 
paścādanyeṣu kurvīta krameṇāvāhanādikān .
sthitamāyatane vātha sākāraṃ parameśvaram .. 240 ..
 
śaṅkhacakradharaṃ viṣṇuṃ surasiddhāvatāritam .
ṛṣibhirmanujairvātha bhaktiyuktaiḥ pratiṣṭhitam .. 241 ..
 
tanmūrtau ca svamantreṇa yajedāvāhanaṃ vinā .
pratyahaṃ karmabimbānāṃ mūlabimbahṛdabjakāt .. 242 ..
 
kuryādāvāhanaṃ kiñcittīrthakṣetrādigāmibhiḥ .
narairā rādhyabimbeṣu pratyahaṃ svahṛdabjataḥ .. 243 ..
 
prāgvadāvāhanaṃ kuryādatha tadvigrahasthitān .
mantranyāsādinābhyarcya tāṃstaddehasphuliṅgavat .. 244 ..
 
dhyātvāvatārya sthāneṣu sveṣu bhogāvanau kramāt .
sakalīkṛtya cārghyādyairarcayedatra tu kramaḥ .. 245 ..
 
dviṣaṭsvabjadaleṣvatra mantreśasya puro dalāt .
tadārāddalaparyantaṃ hṛdādyaṅgāni nikṣipet .. 246 ..
 
pīṭhopari dalādbāhye devasyāgneyakoṇake .
padmamaiśe gadāṃ koṇe nairṛte cakramujjvalam .. 247 ..
 
vāyavye pāñcajanyaṃ ca gadāyāśca samīpataḥ .
kirīṭaṃ dakṣiṇe pārśve vāme śrīvatsameva ca .. 248 ..
 
kaustubhaṃ padmasāmīpye vanamālāṃ ca dakṣiṇe .
devasya karṇikāyāṃ tu śriyaṃ puṣṭiṃ tato'pare .. 249 ..
 
agrataḥ pīṭhato bāhye nyaseccārāt patatripam .
aṅgopāṅgādikānāṃ tu sarveṣāṃ dhyānamucyate .. 250 ..
 
āhūto mantranāthastu yathā dhyātaḥ savigrahaḥ .
tadvadeva hi hṛnmantraṃ dhyāyet kumudapāṇḍaram .. 251 ..
 
padmarāgācalākāramāraktaṃ ca śiraḥ smaret .
añjanādripratīkāśaṃ śikhāmantraṃ tathākṛtim .. 252 ..
 
paritaḥ sūryasantaptaṃ yathā kanakaparvatam .
tathā kavacamantraṃ ca dhyānakāle vicintayet .. 253 ..
 
vṛtaṃ jvālāsahasraistu ayaskāntasamadyuti .
sarvāstraśaktisaṃpūrṇamastramantraṃ prakīrtitam .. 254 ..
 
nirdhūmāṅgārasadṛśaṃ bhāvayennetramantrarāṭ .
dhyeyāḥ svarucisaṃyuktāḥ dvibhujāḥ puruṣopamāḥ .. 255 ..
 
evameva hyupāṅgānāṃ smareddhyānaṃ sulakṣaṇam .
vīkṣamāṇān vibhorvaktraṃ dhyāyenmunivarottama .. 256 ..
 
sthitānāmādimūrtīnāṃ sthitān dhyāyet sadaiva hi .
āsīnānāmathāsīnān vāhanasthe savāhanān .. 257 ..
 
śayitānāmathāsīnānutthitān vā smareddhiyā .
lāñchanābharaṇādīnāṃ śrṛṇu dhyānaṃ yathākramam .. 258 ..
 
kundāvadātaṃ kamalaṃ saumyamīṣatsmitānanam .
ravaṃ ravantaṃ madhuraṃ śrotrendriyasukhāvaham .. 259 ..
 
gadāṃ hemādrisaṃkāśāṃ tanvīṃ kuvalayekṣaṇām .
dviraṣṭavarṣavatkāntāṃ kumārīṃ navayauvanām .. 260 ..
 
svotthena raśmijālena bhāsayantīṃ nabhaḥsthalam .
svaraśmimaṇḍalāntaraḥsthaṃ valgantaṃ hetirāṭ smaret .. 261 ..
 
vibhorājñāṃ pratīkṣantaṃ hrasvāṅgaṃ raktalocanam .
tuhinācalasaṃkāśaṃ śaṅkhaṃ kamalalocanam .. 262 ..
 
sadāgamādisāmāntamudgirantaṃ svakairmukhaiḥ .
kirīṭaḥ saumyavadanaḥ kāñcanābho mahātanuḥ .. 263 ..
 
bhābhirākṛtiyuktābhirnānārūpābhirāvṛtaḥ .
sthito vaidyādharīyeṇa sthānakenāntarikṣagaḥ .. 264 ..
 
sphāṭikādripratīkāśaṃ śrīvatsamatha bhāvayet .
baddhapadmāsanāsīnaṃ nyastahastaṃ svapārśvayoḥ .. 265 ..
 
vahantaṃ kūrmamudrāṃ ca mukhyahastadvayena ca .
padmarāgācalākāraṃ kaustubhaṃ ratranāyakam .. 266 ..
 
diśo daśa dyotayantaṃ saṃlagnāṅghristhitaṃ smaret .
vahantaṃ coraso madhye svahastakṛtasaṃpuṭam .. 267 ..
 
sandhārayantamaparaṃ tathā vai śirasi sphuṭam .
dhyeyā bhagavatī mālā citravarṇā manoramā .. 268 ..
 
sarvagandhānvitā saumyā īṣadviha sitānanā .
dhyeyāḥ svarucisaṃyuktā dvibhujāḥ puruṣopamāḥ .. 269 ..
 
sāstrāḥ kirīṭapūrvā ye gadāmālāṅganākṛtī .
ete'stranāyakāḥ sarve vibhorājñāpratīkṣakāḥ .. 270 ..
 
protthitā vicalantaśca susamaiḥ sthānakaiḥ sthitāḥ .
śroṇītaṭārpitakarāścāmaravyajanodyatāḥ .. 271 ..
 
sapadmaṃ tu kirīṭādyaṃ varjayitvā catuṣṭayam .
tarjayantaṃ ca duṣṭaughamanyeṣāṃ dakṣiṇaṃ karam .. 272 ..
 
smaredvai dhyānakāle ca sarveṣāmatha mastake .
dhyeyaṃ svakaṃ svakaṃ cihnaṃ suprasiddhaṃ nirākṛti .. 273 ..
 
raktapaṅkajavarṇābhā lakṣmīrnīlāmbujekṣaṇā .
dugdhaughadhavalā puṣṭirānandākulitānanā .. 274 ..
 
bhoktṛśaktiḥ smṛtā lakṣmīḥ puṣṭirvai kartṛsaṃjñitā .
bhogārthamavatīrṇasya tasya lokānukampayā .. 275 ..
 
uditaṃ saha tenaiva śaktidvitayamavyayam .
raktatuṇḍaṃ mahāprāṇaṃ bhīmabhrukuṭilocanam .. 276 ..
 
dravaccāmīkarākāraṃ pakṣamaṇḍalamaṇḍitam .
saṃsmaredgaruḍaṃ vipra gṛdhravaktraṃ pṛthūdaram .. 277 ..
 
yathoktamūrtiyuktāṃśca tato dhyāyedyathākramam .
apāṃpatirvai kamalaṃ gadādevī sarasvatī .. 279 ..
 
svayaṃ śaśāṅkaḥ śrīvatso mālāṣaṇmādhavādayaḥ .
prāṇaṃ patatripaṃ vidyādevaṃ tattveṣu saṃsthitān .. 280 ..
 
adhiṣṭātṛ kramāccaitānarcayedarghyapuṣpakaiḥ .
aṣṭapatrāmbuje pūrvadale hṛnmantrapaṃ śiraḥ .. 281 ..
 
śikhāmāgneyapatre tu kavacaṃ cāstramantrapam .
dakṣiṇe patramadhye tu nairṛte patramadhyataḥ .. 282 ..
 
netraṃ paścimapatre tu udaraṃ pṛṣṭhamantrapam .
vāyanye bāhumantraṃ tu ūrū jānū tathottare .. 283 ..
 
īśānapatramadhye tu pādamantraṃ tu vinyaset .
dalopadalasaṃyukte'pyevamevāmbuje kramaḥ .. 284 ..
 
athavā digdaleṣvatra hṛdādyaṃ yaccatuṣṭayam .
astraṃ vidigdaleṣu syānnetraṃ kesaragaṃ punaḥ .. 285 ..
 
upāṅgaṃ syādupadale tadvidhānamataḥ śrṛṇu .
pūrvapatrasamīpasthatalayorudaraṃ nyaset .. 286 ..
 
pṛṣṭhamantraṃ nyasettadvaddalayoḥ paścimasthayoḥ .
bāhūrū mantrapau nyasyau dalayordakṣiṇasthayoḥ .. 287 ..
 
jānū pādau tathā nyasyau dalayoruttarasthayoḥ .
mantrarūpe ṣaḍaṅge tu padmasyāṣṭadalasya tu .. 288 ..
 
pūrvasmin hṛdayaṃ vāme kavacaṃ dakṣiṇe śiraḥ .
paścime tu śikhāṃ nyasyet pare dalacatuṣṭaye .. 289 ..
 
agrato'straṃ karṇikāyāṃ kesare ca purodale .
netraṃ nyasyārcayet prāgvat padmādinyāsamācaret .. 290 ..
 
tridalādiṣu padmeṣu dalamūle yathoditam .
buddhyā sthānaṃ vibhajyātra pañca ṣaḍdvādaśāthavā .. 291 ..
 
nyasedaṅgānyathādṛṣṭapṛṣṭhabhāgasya vai vibhoḥ .
parivārasametasya tvaṅgaṃ nyasyettu dakṣiṇe .. 292 ..
 
bhāgaṃ kṛtvā prakṛtyāgrāt kramāt prāgādi kalpayet .
āśritya vāmabhāgaṃ tu proktamārabhya caiśvarīm .. 293 ..
 
cāndraṃ vātyaṃ vāruṇaṃ ca digvibhāgaṃ prakalpayet .
tayoḥ ṣaṭkakramāt kuryāddvādaśasthānakalpanam .. 294 ..
 
dharmādidevatā nyasya hyevaṃ digvidigāśrayāḥ .
śrīpuṣṭyostu ya dā yāge pṛthak padmopari sthitam .. 295 ..
 
tadādhikārayāge'pi pṛthagevāsanādikam .
vāhānāṃ lāñchanādīnāṃ vihīne vātha pārśvataḥ .. 296 ..
 
kalpayedatha taṃ bhogairyajeta susamastakaiḥ .
vinivedyāsanavaraṃ samāhūtasya vai vibhoḥ .. 297 ..
 
pādapīṭhaṃ tu sāmānyaṃ mṛdvāstaraṇabhūṣitam .
ghaṇṭāśabdasamopetaṃ datvārghyaṃ mantramūrdhani .. 298 ..
 
pādyapratigrahaṃ haimaṃ vibhordadyāt saratnakam .
pādyaṃ pādodakākarṣaśāṭakenānulepanam .. 299 ..
 
sapratigrahamācāmaṃ sānulepaṃ ca mālikām .
ghṛtādikairmahādīpairacchinnairarcayeddharim .. 300 ..
 
sugandhairmadhurairdhūpaiḥ prabhūtairarcayedvibhum .
arhaṇaṃ madhuparkaṃ ca darpaṇaṃ tadanantaram .. 301 ..
 
. tataḥ snānāsanādīnāṃ bhogānāṃ sannidhāpanam .
kṛtvābhyarcyāpi devasya pāṇinā dakṣiṇaṃ padam .. 302 ..
 
dakṣiṇenātha vāmena vāmaṃ saṃgṛhya mantrataḥ .
vijñāpya majjanārthaṃ tu kṛtvā mārgatrayaṃ tataḥ .. 303 ..
 
snānāsanaṃ nivedyātha devasya dvitayaṃ tu vai .
snānārthamavatīrṇasya pādapīṭhamanantaram .. 304 ..
 
bhaktinamreṇa śirasā dadyādarghyaṃ tu mūrdhani .
vinivedya tato haimaṃ saratnaṃ ca pratigraham .. 305 ..
 
dadyādvai pādyakalaśāt pādyaṃ pādāmbujadvaye .
śubhe ca pāduke cātha tadante snānaśāṭakam .. 306 ..
 
sugandhaśālisaṃpūrṇaṃ mātrārthaṃ pātramuttamam .
darpaṇaṃ pūrṇacandrābhaṃ gandhatoyamanantaram .. 307 ..
 
pāṇi prakṣālanārthaṃ tu pādapīṭhaṃ tataḥ śubham .
śiraspṛṣṭena tailena kiṃcinnāṅgamupaspṛśet .
dantakāṣṭhaṃ ca tadanu karmaṇyakṣīravṛkṣajam .. 308 ..
 
mukhadhāvanapātraṃ ca jihvānirlehanaṃ tathā .
gaṇḍūṣācāmasalile tāmbūlaṃ gandhabhāvitam .. 309 ..
 
snānārambhānuvṛttāṃśca tailādīn saṃnidhāpya ca .
tatpātrābhyarcanaṃ kṛtvā tatastailaṃ samarcayet .. 310 ..
 
skandho saṃchādya vastreṇa sukeśān vikiret prabhoḥ .
madhye śirasi devasya secayettailamuttamam .. 311 ..
 
āvṛtyāvṛtya niṣpīḍya tathā kaṇḍūyanaṃ nakhaiḥ .
bahūpacārasaṃyuktaṃ saṃmārjyaṃ tailajaṃ lavam .. 312 ..
 
ketakotpalamālāśca datvā keśāṃśca bandhayet .
hastau prakṣālya toyena skandhavastraṃ vimucya ca .. 313 ..
 
spṛṣṭvā tailaṃ tathāṅgāni upāṅgāni ca mardayet .
tato bahusugandhaṃ tu cūrṇaṃ godhūmaśālijam .. 314 ..
 
rajanīcūrṇasaṃmiśramīṣatpadmakabhāvitam .
deyamudvartanārthaṃ tu māṣīṃ ca tadanantaram .. 315 ..
 
snānārthaṃ khalisaṃyuktaṃ toyamuṣṇamanantaram .
candanaṃ mukhalepārthaṃ ghṛṣṭaṃ karpūrabhāvitam .. 316 ..
 
tata āmalakasnānaṃ lodhraṃ kāleyakaṃ tathā .
varṇakaṃ keyūrakaṃ ca tagarūṇi priyaṅgavaḥ .. 317 ..
 
sugandhaṃ caiva siddhārthaṃ sarvauṣadhisaratnakam .
sahasradhārayā viṣṇordadyācchuddhodakaṃ tathā .. 318 ..
 
kāleyakaṃ ca tadanu lodhrasnānaṃ tu varṇakam .
śarīrārthāni cānyāni śirorthāni tu sattama .. 319 ..
 
yadvā kṣīrādisaṃpūrṇakumbhaiḥ saṃsnānapayedvibhum .
gavyaṃ prabhūtaṃ snānārthaṃ kṣīraṃ dadhi ghṛtaṃ madhu .. 320 ..
 
aikṣavaṃ tu rasaṃ hṛdyamabhāvāccharkarodakam .
dhātrīphalodakaṃ caiva lodhratoyamanantaram .. 321 ..
 
raktacandanatoyaṃ ca rajanīnīramuttamam .
granthipallavavāryeva tatastu tagarodakam .. 322 ..
 
priyaṅguvāri tadanu māṃsījalamataḥ param .
siddhārthakodakaṃ cātha sarvauṣadhijalaṃ tataḥ .. 323 ..
 
patrapuṣpodake caiva phalabījodake tvatha .
gandhodakaṃ ca tadanu hemaratnajale tataḥ .. 324 ..
 
puṇyatīrthasarittoye kevalaṃ tadanantaram .
snānārthaṃ kalpitenaiva tūdakena vimiśritam .. 325 ..
 
yoktavyaṃ kramaśo hyetadarghyapuṣpasamanvitam .
antarāntarayogena snānānāṃ ca mahāmate .. 326 ..
 
kṣālanaṃ cārghyakalaśādarghyadānasamanvitam .
tataḥ snānīyaśeṣeṇa hemādidravyanirmitam .. 327 ..
 
saṃpūrṇamambhasā kumbhaṃ haridrāśālitaṇḍulaiḥ .
supiṣṭairupariṣṭācca liptaṃ yuktaṃ sragādinā .. 328 ..
 
pāṇau kṛtvā tamekasminnaparasmiṃstu mallakam .
dhūmāyamānaṃ siddhārthairbhrāmya mūrdhni bahiḥ kṣipet .. 329 ..
 
sudhautamahataṃ cātha śāṭakaṃ vinivedya ca .
kacodakāpakarṣārthamaparaṃ dehavārihṛt .. 330 ..
 
adharottaravastre dve gandhadhūpādhivāsite .
skandhaplotaṃ nivedyātha susūkṣmamahataṃ sitam .. 331 ..
 
śiraḥśyānaṃ tataḥ kuryācchaśidhūpasamanvitam .
karpūracūrṇasaṃmiśraṃ kuryāddevasya mūrdhajam .. 332 ..
 
vibhāvyālaṅkṛtaṃ bhaktyā bhogaiḥ srakcandanādibhiḥ .
evaṃ hi citrapūrvāṇāmanyeṣāṃ kamalāsana .. 333 ..
 
sadratnabrahmapāṣāṇavarjitānāṃ samācaret .
snānādyaṃ karmabimbe tu tatsamīpe'tha darpaṇe .. 334 ..
 
snānavijñāpanaṃ kṛtvā karmārcāṃ tasya sannidhau .
snānāsane samāropya tasyāṃ sarvaṃ samācaret .. 335 ..
 
tadabhāve darpaṇe tu snānabhogāni cārpayet .
citrastha eva dadyācca bhogānanyān yathākramam .. 336 ..
 
tadabhāve ca tān sarvān pāṇinādāya cetasā .
nivedayenmaṇḍalādiṣvevaṃ bhoganivedanam .. 337 ..
 
prokṣaṇaṃ yadi vā kuryādarghyādyairavaśiṣṭakaiḥ .
praṇālabhāgādaparaṃ sthānaṃ bhadrāsanāttu vai .. 338 ..
 
bhūrinīraghaṭaiḥ śuddhaṃ kṛtvā tatrāvatārya ca .
sapīṭhaṃ bhagavadbimbaṃ tadvinā vārcitaṃ yadi .. 339 ..
 
khaplutaṃ bhāvayeddevaṃ niśśeṣaṃ kṣālayettataḥ .
bhūyo gandhodakenaiva pūryaṃ kumbhacatuṣṭayam .. 340 ..
 
snānakumbhaṃ vinānyeṣāṃ prāgvat kāryā ca kalpanā .
hṛnmantreṇa caturṇāṃ tu kuryādvai dravyayojanam .. 341 ..
 
sāstreṇa mūlamantreṇa sarvaṃ taccābhimantrya tu .
mārgatrayaṃ kramāt kṛtvā vinivedyāsanaṃ tataḥ .. 342 ..
 
tṛtīyaṃ ratnakhacitaṃ tatrasthaṃ parameśvaram .
samabhyarcyārghyapādyena pādukābhyāmanantaram .. 343 ..
 
deyamācamanaṃ bhūyaḥ pādapīṭhaṃ tathaiva ca .
samālabhya sugandhena bhaktitaścandanādinā .. 344 ..
 
saṃvījya vyajanenaiva māyūreṇa tathena ca .
tato'pyacaṭanaṃ haimaṃ rājataṃ dārujaṃ tu vā .. 345 ..
 
keśaprasādakṛtkūrcaṃ puṣpatāmbūlakartarīm .
nivedyadevadevāya dukūlavasane site .. 346 ..
 
ghṛṣṭakuṅkumakastūrīmṛgasnehānulepanam .
upavītaṃ sottarīyaṃ makuṭādyamananantaram .. 347 ..
 
pādanūpuraparyantamalaṅkaraṇamuttamam .
vicitraṃ hi śiromālyaṃ veṣṭanena samanvitam .. 348 ..
 
sragdāmasūtrasaṃbaddhamākarṇā ccaraṇāvadhi .
muktapuṣpaṃ tato dadyādyathākālasamudbhavam .. 349 ..
 
ruciraṃ kaṅkaṇaṃ cādya dadyāt pratisaraṃ tataḥ .
dhātubhiḥ kuṅkumādyairvā vicitraṃ sitasūtrajam .. 350 ..
 
pūritaṃ mṛdutūlena grathitaṃ cāntarāntarā .
añjanaṃ saśalākaṃ ca tāmbūlaṃ gandhabhāvitam .. 351 ..
 
lalāṭatilakaṃ haimaṃ mukhavāsaṃ sarocanam .
karṇāvataṃsake puṣpe maṇḍanaṃ darpaṇaṃ mahat .. 352 ..
 
prakiran citrakusumairdī ptaratnaprabhojjvalaiḥ .
pradīptaistu mahājvālai stilatailājyapūritaiḥ .. 353 ..
 
abhuktāhatasuśvetarañji tairvastra veṣṭitaiḥ .
garbhīkṛtatvagelādyaiḥ pūjayettadanantaram .. 354 ..
 
karpūracūrṇasaṃmiśraṃ sugandhimadhuraṃ bahu .
mṛṣṭadhūpasamāyuktaṃ gugguluṃ dhūpayecchūbham .. 355 ..
 
sahaghaṇṭāravai ramyaiścālyamānena bāhunā .
upānahau sitacchatraṃ śibikāṃ ca rathādi yat .. 356 ..
 
vāhanaṃ gajaparyantaṃ sapatākaṃ khagadhvajam .
sitāsitau tu camarau mātrāvittamanantaram .. 357 ..
 
jānunī bhūgate kṛtvā śirasāvanatena tu .
ādāyottānapāṇibhyāṃ vinivedya jagatprabhoḥ .. 358 ..
 
saṃpūraṇārthaṃ bhogānāṃ sarveṣāṃ dvijasattama .
bherīmṛdaṅgaśabdārdyaijayaśabdasamanvitaiḥ .. 359 ..
 
gītakairvividhairnṛttaistantrīvādyasamanvitaiḥ .
vaṃśaiḥ śrṛṅgaistathā vādyairanyaiḥ śrāvyaiśca pūjayet .. 360 ..
 
stotramantrajapaṃ kuryājjitantādyaṃ mahāmate .
vyastaṃ caiva samastaṃ ca vākyayuktaṃ viśeṣataḥ .. 361 ..
 
tataḥ pradakṣiṇaṃ kuryāccatvāri dvijasattama .
kusumakṣepasaṃyuktaṃ caturdikṣu samaṃ tu vai .. 362 ..
 
sahāntaḥkaraṇenaiva bhaktiyuktena cetasā .
natapṛṣṭhaśirojānulalāṭataṭahṛtkaraḥ .. 363 ..
 
gṛhastha ācarennityaṃ praṇāmaṃ sapradakṣiṇam .
sanyāsī daṇḍavat kuryāt praṇipātaṃ ca sarvadik .. 364 ..
 
vihitaṃ snātakādīnāmanyeṣāmevameva hi .
smaran sarveśvaraṃ buddhyā sakṛt pravitate kṣitau .. 365 ..
 
saṃkaṭe sati bhūbhāge bhagavatyagrataḥ sthitaḥ .
dhiyā tu bhaktitaḥ kuryādbadhvā tu karasaṃpuṭam .. 366 ..
 
hṛddeśe mūrdhni kampaistu smaran sarveśvaraṃ harim .
antargarbhagṛhe viṣṇorgarbhadvārārdhamaṇṭape .. 367 ..
 
praṇipātagaṇaṃ kuryāt pradakṣiṇagaṇaṃ vinā .
cakravadbhrāmayennāṅgaṃ pṛṣṭhabhāgaṃ na darśayet .. 368 ..
 
paścādbhāgena nirgaccheddevāgnigurusannidhau .
vahnisthasya vibhoryasmāt pāṇipṛṣṭhasya darśanam .. 369 ..
 
bahuṣvapi ca bhogeṣu pradhānaṃ prāpaṇaṃ tathā .
paścādutsavabimbaṃ tatkrameṇaiva tu pūjayet .. 370 ..
 
jānubhyāṃ saha pāṇibhyāṃ pāṇibhyāṃ vā samācaret .
jānupradakṣiṇaṃ muktvā antaḥ sannikaṭe vibhoḥ .. 371 ..
 
viruddhamaparaṃ caiva bhaktānāṃ caraṇabhramam .
evaṃ pradakṣiṇīkṛtvā kṣiptvā puṣpāñjaliṃ tataḥ .. 372 ..
 
susnānā ditrayaṃ pṛcchedbhagavantaṃ tadāpi ca .
sārghyācāme tu vā cārghyagandhapuṣpapradhūpakaiḥ .. 373 ..
 
iṣṭvā nīrājayeddevaṃ vibhorarghyaṃ samarpayet .
bhojyāsanaṃ nivedyātha mārgatrayapurassaram .. 374 ..
 
channaṃ dukūlatūlotthamasūrakavareṇa tu .
arghyaṃ pādyācame dadyāt pratigrahasamanvite .. 375 ..
 
tarpaṇaṃ saṃpratiṣṭhāpya vāsitaṃ cārghyavāriṇā .
athārhaṇajalaṃ svacchaṃ sugandhaṃ pātrataḥ kṛtam .. 376 ..
 
madhuparkaṃ dadhighṛtaṃ madhuyuktamanantaram .
samastamevamekāṅgaṃ dadhi vāpi nivedayet .. 377 ..
 
śītalaṃ tarpaṇajalaṃ atha cūrṇaṃ puroditam .
deyaṃ niṣpuṃsanārthaṃ ca punarācamanaṃ vibhoḥ .. 378 ..
 
svalaṅkatāṃ surūpāṃ ca sragyuktāṃ vinivedya gām .
oṣadhīḥ śālipūrṇāśca srakphalāḍhyaṃ vanaspatim .. 379 ..
 
mūrtiṃ nivedayet pūrvaṃ tataḥ saṃsthāpya tarpaṇam .
pracchādanāmbaraṃ caiva pradadyādarhaṇodakam .. 380 ..
 
ṣaḍrasaprabhavairdivyairnaivedyaiḥ pāvanaiḥ phalaiḥ .
guḍakhaṇḍacitairbharkṣyaibahurbhighṛtapācitaiḥ .. 381 ..
 
guḍamudgapayomiśrairniśājyatilamiśritaiḥ .
dadhimiśraissarvamiśrairmadhusvāduyutaiḥ phalaiḥ .. 382 ..
 
kramādannairaṣṭavidhairapūpān vinivedayet .
sarasābhī rasālābhiḥ payasā suśrṛtena ca .. 383 ..
 
pavitraiḥ śītalaiḥ svādurasagandhaiśca pānakaiḥ .
bhakṣyairbhojyaistathā lehyaiḥ peyairanyairanekaśaḥ .. 384 ..
 
śraddhāpūtena manasā yaṣṭavya majamavyayam .
ekaikasmiṃstu vai bhoge prokṣayedarghyavāriṇā .. 385 ..
 
choṭikāṃ mantrasaṃyuktāṃ kṛtvā pāṇidvayena tu .
dhāraṇādvitayenaiva arkasomamayena tu .. 386 ..
 
samyak sarvaṃ tu saṃskuryādyathā tadavadhāraya .
pracaṇḍakiraṇavrātairbhāskarīyairdahet purā .. 387 ..
 
saṃcintya bhasmabhūtāhaṃ tataḥ pūrṇenduraśmibhiḥ .
āpyāyyāmṛtakalloladhārāpātena nārada .. 388 ..
 
kāntimaccintayedbhūyo yaddagdhaṃ bhānunā tu vai .
vadhvā kāmadughāṃ mudrāṃ sravantīṃ mantrasaṃyutām .. 389 ..
 
gorūpāṃ himaśailābhāṃ nirādhārapathe sthitām .
datvā puṣpārghyamupari saṃspṛśedviṣṇupāṇinā .. 390 ..
 
savyena pāṇinā spṛśya prakoṣṭhaṃ dakṣiṇasya tu .
tena dakṣiṇahastena agrasaṃkucitena tu .. 391 ..
 
nivedayettato vipra śirasā'vanatena tat .
pāvanaiḥ pānakaiḥ svacchaiḥ śītalermadhurādikaiḥ .. 392 ..
 
tvagelādyanvitairmṛṣṭadhūpakarpūravāsitaiḥ .
nālikerodakopetaistarpaṇīyamanantaram .. 393 ..
 
masūramāṣacūrṇena rajanīśālijena ca .
samudvartya ca saṃkṣālya śītalairbahuvāribhiḥ .. 394 ..
 
naivedyācamanārthaṃ tu gandhodakamanuttamam .
vāsasā nirmalaṃ kṛtvā candanena sitena ca .. 395 ..
 
samālabhya sughṛṣṭena karpūrasahitena ca .
tilānyatha sa ratnāni sauvarṇe vātha rājate .. 396 ..
 
pātre kṛtvātha mātrārthaṃ devāya vinivedayet .
lavaṅgatakkolailātvakkarpūraparibhāvitam .. 397 ..
 
jātipūgaphalopetaṃ sasugandhacchadaṃ bahu .
karpūracūrṇasaṃmiśraṃ muktācūrṇasamanvitam .. 398 ..
 
mātuluṅgaphalopetaṃ nālikeraphalānvitam .
pradadyāt praṇataścānte tāmbūlaṃ jagataḥpateḥ .. 399 ..
 
prakṣālya gandhatoyena arghyapātroddhṛtena vai .
pāṇiyugmaṃ yathā vai syāt svacchamatyantanirmalam .. 400 ..
 
naivedyadhūpapātrādyaiḥ pātraiścānirmalīkṛtam .
kṛtvā tu gandhadigdhau tau arghyeṇārcya parasparam .. 401 ..
 
mudrāmūlādimantrāṇāṃ darśayitvā yathākramam .
bhūyo'rghyagandhapuṣpeṇa dhūpāntena samarcya ca .. 402 ..
 
japayajñavidhānena devaṃ santarpayettataḥ .
sphāṭikenākṣasūtreṇa svakairvā karaparvabhiḥ .. 403 ..
 
pātraṃ saṃsthāpayet paścādarghyapātrācca vāriṇā .
vilipya candanādyaistu sthāpayedbhājane śubhe .. 404 ..
 
saṃpūjya puṣpadhūpādyairmantraṃ tatra ca vinyaset .
sādhāramāsanaṃ caiva śaktipūrvaiḥ samāvṛtam .. 405 ..
 
caturbhujaṃ tu virajo nārāyaṇamivāparam .
varadābhayahastaṃ ca baddhāñjalidharaṃ smaret .. 406 ..
 
brahmasthānasthitaṃ taṃ ca sūtraṃ dhyāyecchikhopamam .
sannidhau bhava deveśa saṃniruddho bhavācyuta .. 407 ..
 
sūtrākhyamaṇijāle'smin yāvaccandrārkatārakam .
evaṃ mune pratiṣṭhāpya mantraṃ sūtre'kṣasaṃjñike .. 408 ..
 
pratiṣṭhitasya vai paścānmudrāṃ svāṃ ca pradarśayet .
yathāśakti japaṃ kuryācchatamaṣṭādhikaṃ tu vā .. 409 ..
 
tannivedya vibhoḥ paścādvākkarmamanasānvitam .
puṇḍarīkākṣa viśvātman mantramūrte janārdana .. 410 ..
 
gṛhāṇedaṃ japaṃ nātha mama dīnasya śāśvata .
ityuktvārghyodakaṃ paścāt puṣpaṃ dakṣiṇapāṇigam .. 411 ..
 
agrato nikṣiṃpedviṣṇormūlamantreṇa nārada .
bhāvayecca tatassamyaksphurantīṃ tārakāvalim .. 412 ..
 
praviṣṭāṃ bhagavadvaktre vaktrāttāṃ hṛdgatāṃ punaḥ .
hṛdayāddvijaśārdūla saṃhārākhyakrameṇa tu .. 413 ..
 
pūrvavadbrahmarandhreṇa pareṇa saha yojayet .
ekaikaṃ hṛdayādīnāṃ sarveṣāṃ vihitaṃ tvatha .. 414 ..
 
kriyāṅgatvānna doṣo'sti anyathā tajjpaṃ vinā .
dhūpaṃ datvā praṇamyātha stu tvā mantreśvaraṃ tataḥ .. 415 ..
 
dvidhā pradakṣiṇaṃ kuryāt praṇāmaṃ ca tathāvidham .
naikatripañcasaptākhyagaṇanāviṣamaṃ ca yat .. 416 ..
 
yataḥ samo hi bhagavān devaḥ sarvasya vai hariḥ .
saṃpūjya gandhadhūpaiśca tatastu bhagavanmayān .. 417 ..
 
yathākramaṃ samabhyarcya naivedyaṃ pratipādya ca .
teṣāṃ mātrāvasānaṃ ca āsanādyaṃ nivedayet .. 418 ..
 
yadvaibhyo deva yajñānte tanmātrāntaṃ pradāya tu .
asmin kāle'rhaṇādyaṃ tu tāmbūlāntaṃ samarpayet .
śayyāsanaṃ tato dadyādagnau santarpayettataḥ .. 419 ..

Chapter - 7
śrīḥ .
saptamo'dhyāyaḥ .
nyastvāstramāsane yāyādanalālayamarghyabhṛt .
pūrvavaddvārayāgaṃ tu kṛtvā saṃpraviśettataḥ .. 1 ..
 
tatra pūrvoktavidhinā upaviśya samāhitaḥ .
nākuṇḍahavanaṃ yasmāt siddhikṛnmantrayājinām .. 2 ..
 
tasmāt kuṇḍaṃ sadā kāryaṃ sautraṃ vā jaṅgamaṃ sthiram .
bhagavadvahniśaktervai jvālādyā prakṛtiḥ parā .. 3 ..
 
aparā prakṛtirdhiṣṇyā nānākārā yathānalāḥ .
ata etāgnirūpā vai kuṇḍā havanakarmaṇi .. 4 ..
 
caturaśrādibhedotthāḥ kāmyānāṃ karmaṇāṃ dvija .
sadratnamālāśrīvatsamakuṭāṅgadalakṣaṇāḥ .. 5 ..
 
śaṅkhacakragadāpadmaśārṅganānāśaropamāḥ .
paraśvathaṃ tathā sīrasadṛśāḥ sarvasiddhidāḥ .. 6 ..
 
vajrādyastracayākārā bhṛṅgārakarakopamāḥ .
sarve sapīṭhā vihitāścatustridvyekamekhalāḥ .. 7 ..
 
cakrapadmagadāśaṅkhasamastavyastalāñchitāḥ .
tatoṣṭhayoninirvāhaiḥ svairaṅgai rucirairyutāḥ .. 8 ..
 
ādvādaśāṅgulāt kuṇḍāḥ karāntā ye trayodaśa .
sarvākṛtidharāścaiva jaṅgamā mekhalojjhitāḥ .. 9 ..
 
anukalpe tu vihitā bhaktānāṃ mantratarpaṇe .
eka dvihastaparyantā yathālakṣaṇalakṣitāḥ .. 10 ..
 
bhūmāvullikhya saṃpūrya dhānyairbījairmṛdā tu vā .
sāmagrīvirahāccāpi śaśvatkarmasamāptaye .. 11 ..
 
anukalpānukalpe tu nityamevāvirodhakṛt .
prājāpatye daiśikīye śaiṣye'rdhakarasammite .. 12 ..
 
kṣetre kramānnayedvṛddhiṃ tāvadekaikamaṅgulam .
yāvadaṣṭakaraṃ kṣetraṃ dhiṣṇyārthamupajāyate .. 13 ..
 
evaṃ syānmānabhedena ekāśītyadhikaṃ śatam .
evaṃ kṛte śubhe kuṇḍe agnikāryaṃ samācaret .. 14 ..
 
cullyāṃ vā mallake vāpi homaṃ kuryādyathāvidhi .
śatārdhasaṃkhyā home ca kuṇḍaṃ syāddvādaśāṅgulam .. 15 ..
 
home sāṣṭaśate caiva muṣṭyaratnisamaṃ bhavet .
home sārdhaśate caiva sāratniḥ sakaniṣṭhikā .. 16 ..
 
hastaṃ sahasrahome tu ayutākhye dvihastakam .
lakṣahome caturhastaṃ koṭihome'ṣṭahastakam .. 17 ..
 
evaṃ sulakṣaṇaṃ kuṇḍaṃ vibhavānuguṇaṃ śubham .
sudhādyairvarṇakaiḥ śuddhairbhūṣayitvopalipya ca .. 18 ..
 
sugandhaiścandanādyaiśca pañcagavyapurassaraiḥ .
kuṇḍasyārambhakāle tu saṃskārā na kṛtā yadi .. 19 ..
 
niṣpannasya ca te sarve vidheyāśca krameṇa tu .
tāḍayedastramantreṇa puṣpairdakṣiṇapāṇinā .. 20 ..
 
khananaṃ tīkṣṇaśastreṇa deśikaścāstravidyayā .
gṛhītvā caikadeśāttu kuṇḍamadhyāttu mṛtkaṇam .. 21 ..
 
aṅguṣṭhānāmikāmyāṃ tu hṛdayena samuddharet .
astreṇaiva samīkṛtya na syānnimnonnataṃ yathā .. 22 ..
 
secayet kavacenaiva kuṭṭayettadanantaram .
lepayedgandhatoyena astreṇa pariśodhayet .. 23 ..
 
astrajaptaiḥ kuśākāṇḍaistīkṣṇalāṅgalavarjitaiḥ .
astrābhimantritenaiva darbhakāṇḍadvayena tu .. 24 ..
 
tanmadhye ca kuśāgreṇa prāgbhāgamavalambya ca .
ārabhya dakṣiṇāśāyā likhedrekhāmudaggatām .. 25 ..
 
vilikhyārgalarekhāṃ prāk kāṣṭhā vaiṣuvatī ca sā .
tasyāmupari saṃlikhya rekhāṇāṃ tritayaṃ sphuṭam .. 26 ..
 
prāgagraṃ dakṣiṇāśādi hyudīcyantaṃ ca sāntaram .
uttarāśāvadhiryāvaddadyādrekhātrayaṃ tu vā .. 27 ..
 
pratyagbhāgāt samārabhya nayet pūrvamukhaṃ tu tat .
tanmadhye tritayaṃ cā'nya drekhāṇāmuttarāmukham .. 28 ..
 
pratyagbhāgāt samārabhya madyaikā piṅgalābhidhā .
dakṣiṇottarayordve tu suṣumnoḍādhidaivate .. 29 ..
 
nītvā śuddhimathāstreṇa kṣālayecchirasāmbunā .
saṃśoṣya kavacenaiva netreṇāthāvalokya ca .. 30 ..
 
vilipyoddhṛṣya cāstreṇa prapūjya hṛdayena tu .
darbhakāṇḍadvayenātha madye madye'ntarīkṛte .. 31 ..
 
varmaṇā kṣālanādyena catuppathadhiyā punaḥ .
nītvā vyaktiṃ yathāvacca hṛnmantreṇa mahāmate .. 32 ..
 
mṛdudarbhasamūhaṃ ca nīrasaṃ cāśmakuṭṭitam .
śuṣkagomayacūrṇena yuktaṃ gandhāśmanā saha .. 33 ..
 
kuṇḍe droṇāṃśamātraṃ tu samāropya prasārya ca .
acchinnāgraistato darbhairastramantrābhimantritaiḥ .. 34 ..
 
kuṇḍabhittigaṇaṃ sarvaṃ protthitaiḥ paribhūṣayet .
varmaṇā cākṣavāṭaṃ tu saṃkalpya tadanantaram .. 35 ..
 
samabyarcyārghyapuṣpādyaiḥ madhyataḥ praṇavena tu .
tenaiva vidhinā nābhiṃ pūjayeccandrasannibhām .. 36 ..
 
tataḥ pavitrakaṃ dārbhaṃ śikhāmantrābhimantritam .
prāk samālabhanopetaṃ catuṣpathapade nyaset .. 37 ..
 
hṛnmantreṇa ca vinyasya tatroparyatha pūjayet .
ādhāraśaktipūrvaṃ tu āsanaṃ vaiṣṇavaṃ ca yat .. 38 ..
 
athavā pūjayecchaktiṃ kevalādhārasaṃjñitām .
tatra nārāyaṇākhyāṃ vai śaktiṃ vidyotalakṣaṇām .. 39 ..
 
lakṣmyākṛtipadaṃ prāptāmamṛtāmṛtarūpiṇīm .
sarvātiśāyirūpāṃ ca sarvaśaktisamanvitām .. 40 ..
 
saukumāryeṇa rūpeṇa sarvavastvantarasthitām .
śāśvatīṃ sṛṣṭimārgeṇa avatārya hṛdambuje .. 41 ..
 
punardhyānakrameṇaiva hṛnmantreṇa hṛdambujāt .
svanāmapadayuktena sanamaḥpraṇavādinā .. 42 ..
 
recakena vinikṣipya kuṇḍe hṛtpajhamadhyataḥ .
saṃpūjya gandhapuṣpādyaiḥ pajhamudrāṃ pradarśya ca .. 43 ..
 
tāmrapātre'thavānyasmin samādāya hutāśanam .
āraṇyaṃ laukikaṃ vā'tha maṇijaṃ darpaṇodbhavam .. 44 ..
 
nidhāya kuṇḍasyaiśānyāṃ saṃskārārthaṃ ca sāmpratam .
santāḍca cāstramantreṇa prokṣayecchikhayā ca tam .. 45 ..
 
hṛdābhyarcyāmṛtadhyānaṃ dattvācchādyātha varmaṇā .
mūlaṃ smṛtvā samānīya pūrakeṇa hṛdantare .. 46 ..
 
mantrānilakarākṛṣṭaṃ kṛtvā tasmādvinirgatam .
vyasto guṇagaṇāt ṣaṣṭhastejonāma guṇo hi yaḥ .. 47 ..
 
parasya brahnaṇaḥ so'yaṃ sāmānyaṃ sarvatejasām .
virecya vinyasettasmin vanhipātre purārcite .. 48 ..
 
tato'gnipātramādāya nirdhūmamatidīptimat .
dakṣiṇena kareṇaiva pāṇibhyāmathavā dvija .. 49 ..
 
bhrāmayitvā caturdhā vai tataḥ kuṇḍāntare kṣipet .
dhyāyedekatvamāpannaṃ tato mantrārciṣā saha .. 50 ..
 
yājñīyairindhanaiḥ śuṣkaiḥ prajvālyāstrābhimantritaiḥ .
hṛdā dakṣiṇahastena kuryāt parisamūhanam .. 51 ..
 
pradakṣiṇakrameṇaiva hyārdrapāṇitalena tu .
tiryak cādhomukhasthena nakhapṛṣṭhamadarśayan .. 52 ..
 
astrābhimantritenaiva prokṣayedarghyavāriṇā .
tatastvabhagnamūlāgraiḥ samairdadyāt kuśaiṃstaram .. 53 ..
 
diśi diśyuttarāśāntaṃ yāmyāśādau tu sāntaram .
caturguṇaiścaturdhā vāpyagracchannaiḥ parasparam .. 54 ..
 
prākprāntaiḥ pūrvabhāgācca yāvaduttaragocaram .
caturbhirastrajaptairvā caturdikṣu tridhā tridhā .. 55 ..
 
caturbhiśca caturbhirvā prākpratīcyorudaṅmukhaiḥ .
dakṣiṇottarayoścaiva tatsaṃkhyaiḥ prāṅmukhairdvija .. 56 ..
 
avatārya tadūrdhve tu dakṣiṇasyāṃ tathātmanaḥ .
dvandvadvayaprayogeṇa dravyasthāpanamācaret .. 57 ..
 
paridhīṃścodhmanicayaṃ muktadarbhaistaraṇḍikām .
sruksruvau ca catuṣkaṃ yadekatra viniveśya ca .. 58 ..
 
srakdhūpamadhuparkaṃ ca bījānyekatra vai tataḥ .
kauśeyaṃ dhūtakeśaṃ ca viṣṭaraṃ ca ghṛtaṃ carum .. 59 ..
 
ājyasthālīcatuṣkaṃ ca nidhāya tadanantaram .
praṇītaṃ pātrayugalaṃ karakaṃ cārghyabhājanam .. 60 ..
 
catuṣkametadaparaṃ agrato viniveśya ca .
prādeśamātrāḥ samidhaḥ prabhūtaṃ śuṣkamindhanam .. 61 ..
 
pakṣmakaṃ svedahṛdvastraṃ vāmabhāge nidhāya ca .
arghyodakena sāstreṇa kṛtsnaṃ pāvanatāṃ nayet .. 62 ..
 
susamaṃ kuṇḍabāhye tu prāgbhāge mekhalāśritam .
pavitrakāṣṭakaṃ kṛtvā teṣu cāṣṭavidhān nyaset .. 63 ..
 
kṣmādikāṃ prakṛtiṃ devīmahaṅkārāvasānikām .
prabhavāpyayabhedena vibhunā caturātmanā .. 64 ..
 
adhiṣṭhitāṃ mahābuddhe tāmabhyarcya mahātmanā .
svanāmapadayuktena natinā praṇavena ca .. 65 ..
 
ūrdhvādhomekhalānāṃ tu caturṇāṃ dikcatuṣṭaye .
kauśeyaviṣṭarasthāṃśca vāsudevādikān yajet .. 66 ..
 
vidikṣvapyayayogena ūrdhvāntamadharāttu vai .
tadvadevārghyapuṣpādyaiḥ pūjanīyāḥ krameṇa tu .. 67 ..
 
tatastanmūladeśasthā brahnavṛkṣādikotthitāḥ .
saparṇāḥ satvacaḥ spaṣṭā adhonemestu cādhikāḥ .. 68 ..
 
prākpratyaguttarāgrau ca prāgagrau dakṣiṇottarau .
catasro vai paridhayaḥ śikhāmantreṇa pūjayet .. 69 ..
 
viṣṭarāṇi tato dadyātteṣu pṛṣṭhe hṛdā mune .
tatpṛṣṭhe pūjayennityaṃ lokapālān svadiksthitān .. 70 ..
 
darbhān prasavyamāveṣṭya mūlāt prādeśasaṃmitān .
parato dvyaṅgulaṃ pāśaṃ kṛtvāveṣṭya triragrataḥ .. 71 ..
 
pāśe niveśya dvi tri guṇaṃ guṇeṣvāyamya mūlataḥ .
samīkṛtyātiriktāgrāṇyanakhaṃ vinikṛntayet .. 72 ..
 
kṛtvā vedopayāmaṃ taṃ vāmāṅguṣṭhāntarārpayet .
sruksruvābhyāṃ ca saṃskāramupayāmāgragaiḥ kuśaiḥ .. 73 ..
 
srucaṃ dvādaśadhā śodhya sāstreṇoṣṇena vāriṇā .
tathaiva dvijaśārdūla sruvaṃ śodhya dvidhaiva tu .. 74 ..
 
tathaiva sruksruvau hyeva śikhāmantreṇa vai tataḥ .
pratāpyāstreṇa santāḍya sārghyapuṣpāsanānvitaiḥ .. 75 ..
 
tadā prameyaṃ tu sruco jñātavyaṃ karmasiddhaye .
śatapatrātmanānanto muṣṭistho'nantavaktradhṛk .. 76 ..
 
antarbījātmabhāvena sthitvā cordhvamukhaṃ panaḥ .
saptaskandhaṃ yadadhyātmabhūtaprāṇamarunmahat .. 77 ..
 
preritaṃ brahnarandhreṇa tattadicchāvaśāt punaḥ .
saptapātālanāgaṃ ca agamat kṣmāmbujātmanā .. 78 ..
 
yadāśritya svavāhe tu amṛtātmā jalasthitaḥ .
sacakraracanājāle sthitastejastrimūrtidhṛk .. 79 ..
 
śaṅkhavigrahadhṛgvāyurājyakośaṃ ca khaṃ tataḥ .
nirbīṃjamajamakṣobhyamādyaṃ syādadhidaivatam .. 80 ..
 
aparasmin sruve jñeyaṃ yathā jñāyeta tacchṛṇu .
sākṣādamṛtamūrtirvai varuṇaḥ kalaśātmanā .. 81 ..
 
nālātmanā tadastraṃ ca saṃsthitaṃ vighnadhītikṛt .
jagadāpyāyakṛccandraḥ pajhatvenāgradeśataḥ .. 82 ..
 
ānandāravyaṃ hi sāmarthyaṃ jñeyaṃ tat pārameśvaram .
satyabhūtamameyaṃ ca prameyamidamācyutam .. 83 ..
 
saṃskārakāle tvāropya nityaṃ sanmantratarpaṇe .
svasaṃjñā praṇavopetā namaskārapadānvitā .. 84 ..
 
sarveṣāmarcane vipra ārādhya hṛdayena vā .
pūjayitvārghyagandhādyairnyastamantragaṇaṃ tataḥ .. 85 ..
 
ambupūte'tha pātre dve hemādidravyanirmite .
pūrayitvāmbhasā tābhyāṃ viṣṭaradvitayaṃ nyaset .. 86 ..
 
ekasmin mūlamantraṃ tu sāsanaṃ saṃprapūjya ca .
tadastramaparasmin vai tena prāgāditastaram .. 87 ..
 
pradakṣiṇakrameṇaiva srucā sicya nidhāya ca .
pūrayitvā'mbhasā bhūyo dvitīyena sahottare .. 88 ..
 
vinidhāya ca digbhāge arcayitvā praṇamya ca .
ājyaughaṃ ca tadastreṇa prokṣayettāḍayeddvija .. 89 ..
 
bhāṇḍasthasya yadājyasya darbhaiḥ prajvalitaiḥ purā .
sparśanaṃ viddhi saṃskāramadhiśrayaṇasaṃjñakam .. 90 ..
 
upādhiśrayaṇaṃ nāma yattaddrāvaṇamucyate .
parivartanamanyasmin bhāṇḍe doṣāpanuttaye .. 91 ..
 
prasādīkaraṇaṃ hyetaduccasthena kareṇa tu .
punarādāya kṛtvāgre ādhāropari yatnataḥ .. 92 ..
 
parāvartya sruveṇādau catustridvyekasaṃkhyayā .
darbhakāṇḍacatuṣkaṃ tu dvādaśāṅgulasaṃmitam .. 93 ..
 
tiryaguttānapāṇibhyāmavaṣṭabhya ca sāntaram .
anāmāṅguṣṭhayugmena yathā madhyaṃ nataṃ bhavet .. 94 ..
 
tairājyaṃ caturo vārānānayeccaturo nayet .
antarāntarayogena hyātmano'gnestu saṃmukham .. 95 ..
 
praṇavenoktasaṃkhyena kuṇḍamadhye vinikṣipet .
yadvā hṛdā dvidarbheṇa ninayedānayet tridhā .. 96 ..
 
saṃplavotplavane kṛtvā tato dārbhaṃ pavitrakam .
vinikṣipecca tanmadhye pavitrīkaraṇaṃ ca tat .. 97 ..
 
nīrājīkṛtya netreṇa kuśāgrairarciṣānvitaiḥ .
hṛdā saṃyojanaṃ kuryādupayāmasya tatra ca .. 98 ..
 
tejasā hṛdayasthena dṛggatenāvalokanam .
nirīkṣaṇamidaṃ vipra netreṇa hṛdayena vā .. 99 ..
 
nirīkṣyaivaṃ tu tatpaścāt kavacodaragaṃ smaret .
avaguṇṭhanametaddhi sthitaṃ tatropari smaret .. 100 ..
 
candramaṇḍalamadhyasthaṃ dhenumudrāsamanvitam .
mantraṃ vai saurabhīyaṃ ca sphuradinduśataprabham .. 101 ..
 
tadantarasthaṃ mantreśaṃ himācalanibhaṃ smaret .
tatsrutairamṛtaughaiśca śaśijairdhenujairapi .. 102 ..
 
kavacenāmṛtīkṛtya nidadhyāduttare ghṛtam .
amṛtīkaraṇaṃ nāma idaṃ te saṃprakāśitam .. 103 ..
 
sāmānyājyasya saṃskārān kṛtvā pañcadaśa dvija .
athājyaprokṣaṇaṃ kuryādyogyaṃ tadakhilaṃ tu vai .. 104 ..
 
samitkusumapūrvaṃ tu viṣṭareṇa sruveṇa vā .
hṛdājyasiktaiḥ kusumaiḥ sarpiṣā vā dhiyā dvija .. 105 ..
 
garbhādhānādisaṃskārān kuryāddārāvasānakān .
śrīkukṣikuhare yadvai bahiṣṭhasya praveśanam .. 106 ..
 
garbhādhānaṃ tu tadviddhi saṃskāraṃ prathamaṃ mune .
prāṇayogācca yā śaktirvāhnī śrījaṭhare sthitā .. 107 ..
 
jaḍarūpākṣayā sūkṣmā tasyāścitprasaro hi yaḥ .
bhagavacchakticaitanyasāmarthyācca śanaiḥ śanaiḥ .. 108 ..
 
smṛtvaivaṃ juhuyādājyaṃ hṛnmantreṇoditena ca .
bhavet puṃsavanaṃ cāgnościcchaktinayanāttu vai .. 109 ..
 
sīmantākhyaṃ tu saṃskāramagneḥ kuryādanantaram .
avyaktāśca tadantasthāḥ śiraḥ pāṇyādayo'khilāḥ .. 110 ..
 
svāṃ svāṃ vai karmasīmānaṃ prabuddhāḥ saṃśrayanti ye .
vibhāgakalpanaṃ teṣāṃ sīmantaṃ tadudāhṛtam .. 111 ..
 
agnervai jātakarmārthaṃ pūrvavaddhomayet sakṛt .
nissṛtasya ca vai garbhāt snātasya prāśanaṃ dvija .. 112 ..
 
hiraṇyamadhusarpirbyāṃ jātakarma bhavettu tat .
homayennāmakarmārthaṃ ghṛtapūrṇasvuveṇa ca .. 113 ..
 
jātasyāgneḥ prayatnena vāsudevādinā dvija .
aṅkayet suprasiddhena nāmakarma bhavedidam .. 114 ..
 
annaprāśanakarmārthaṃ pūrvavaddhomamācaret .
evaṃ saṃskāraśuddhasya vaiṣṇavāgneḥ prayatnataḥ .. 115 ..
 
mantrānnadānapūrvaṃ yattadannaprāśana bhavet .
śikhābandhaṃ yadagnestu taccaulamiti cocyate .. 116 ..
 
yadagnerhomayogyatvaṃ taccopanayanaṃ smṛtam .
vedavrataṃ ca godānaṃ samāvartavivāhakau .. 117 ..
 
kṛtvānalasya jihvānāṃ bhāvayet saptakaṃ punaḥ .
navakhaṇḍe samiddhāgnau kuṇḍe'gnāvarciṣoddhate .. 118 ..
 
īśaprāganalākhyānāṃ padānāṃ bhāvayet trayam .
yātudhāne tu vāruṇye vāyanye tu padatraye .. 119 ..
 
jihvātrayaṃ tu boddhavyaṃ madhyato dakṣiṇottare .
ekā caiva parijñeyā tāḥ kameṇa nibodha tu .. 120 ..
 
havyā kavyā ca dhūmrā vai tisraḥ prācyāṃ diśi sthatāḥ .
kālī manojavā ceti karālī ceti paścime .. 121 ..
 
ekāṃ vai lelihākhyāṃ ca viddhi śeṣapadatraye .
raktaṃ śvetaṃ tathā nīlaṃ kṛṣṇaṃ pītaṃ tathāruṇam .. 122 ..
 
saudāminīnibhaṃ dhyāyejjihvānāṃ saptakaṃ kramāt .
svasvabījaiḥ svasaṃjñairvā sabījairvā svanāmabhiḥ .. 123 ..
 
etairmantrairdvijaśreṣṭha bhāvayecca yathākramam .
prabhādīptiḥ prakāśā ca marīcistāpanī tathā .. 124 ..
 
karālā lelihā caiva kuṇḍaṃ vyāpya vyavasthitāḥ .
īśapūrvāgnidigbhāge prabhādyaṃ tritayaṃ smṛtam .. 125 ..
 
rakṣovāruṇavāyavye marīcyādyaṃ trayaṃ tu tat .
udagdiṅbhadhyato yāmye sthitaikā lelihābhidhā .. 126 ..
 
vibhāgamevaṃ jñātvā vai jihvānāmagnikarmaṇi .
ādheyolliṅkitākāraṃ dhyātvā kuṇḍagatānalam .. 127 ..
 
tajjanitrīṃ tataḥ kuṇḍājjvālāmārgeṇa codgatām .
parānandaprakāśābhāṃ nāsikyā dvādaśāvadhi .. 128 ..
 
tato'vatārayogena praviṣṭāṃ bhāvayeddhadi .
hṛnmantreṇaārcayitvāgniṃ sārghyapuṣpaiśca nirmalaiḥ .. 129 ..
 
dhūpairdīpena dadhnāca tilairakṣatamiśritaiḥ .
annairbhakṣyaphalopetairājyena kramaśo dvija .. 130 ..
 
saṃpūjyaivaṃ vidhāne svamantreṇāthavā tataḥ .
tarpayeta yathāśakti tilājyādyairanukramāt .. 131 ..
 
ājyena vā kevalena sahasraśatasaṃkhyayā .
dadyāt pūrṇāhutiṃ paścāt pūjitāṃ kusumādikaiḥ .. 132 ..
 
sruksruveṇopayāmena hyūrdhvādhaḥ saṃsthitena ca .
sruvā saṃpuṭayogena vahnervadanamadyagam .. 133 ..
 
prādakṣiṇyena cāmadhyāddhārāpātaṃ samācaret .
nayenmadyapade niṣṭhāmājyadhārāṃ tathā punaḥ .. 134 ..
 
pradarśya hārdayīṃ mudrāmagnimudrā tu vā dvija .
nārāyaṇātmakaṃ vahni prāgvadabhyarcayettataḥ .. 135 ..
 
pūrvavacca smaredvahniṃ sākāraṃ niṣkalaprabham .
svayogabalavīryeṇa vyāpakaṃ sarvadiggatam .. 136 ..
 
kadambakusumākāraṃ svaprabhābhirvirājitam .
kuṇḍamāpūrayan sarvaṃ sarvākṛtyā tu sarvataḥ .. 137 ..
 
evaṃ hi vitato vyāpī nirākāraḥ sudīptimān .
atha jvālājaṭādhāre vahnau vai kuṇḍamadhyataḥ .. 138 ..
 
anusandhīyate buddhyā viṣṭaraṃ tu yathoditam .
tadarcanamatho kuryāt puṣpairdhūpaiḥ sacandanaiḥ .. 139 ..
 
mudrābandhaṃ tataḥ kuryāt pīṭhāmaragaṇasya ca .
tato'vatārya tanmadye hṛdayāt parameśvaram .. 140 ..
 
nīraudakāt svamantreṇa dadyāt puṣpāñjaliṃ vibhoḥ .
sāṅgaṃ salāñchanaṃ dhyāyet sakalaṃ parameśvaram .. 141 ..
 
sāṃmukhyaṃ sannidhānaṃ ca sannirodhanamācaret .
arghyapradānapūrvaṃ tu sarvaṃ kuryāttu pūrvavat .. 142 ..
 
mūlabimbe yathā dhyānamagnimadhye tathā bhavet .
yānage yānagaṃ dhyāyedagnau sthāne yathāsthitam .. 143 ..
 
āsīne tvatha cāsīnaṃ śayāne ca tathāvidham .
pajharāgāruṇaruciṃ smartavyamanalāspade .. 144 ..
 
mūlādisarvamantrāṇāṃ tattanmudrāṃ pradarśya ca .
ardhyagandhādinā pascāt pūjayet sakalaṃ prabhum .. 145 ..
 
layabhogātmanā samyakū pūrvoktavidhinā'thavā .
samidgaṇaṃ tu pātrasthaṃ kṛtvābhyarcya hṛdā mune .. 146 ..
 
śirasāvanatenaiva vinivedya tataḥ prabhoḥ .
idhmānāmaṣṭakaṃ cāpi catuṣkaṃ dvayameva vā .. 147 ..
 
ājyena sarvataḥ siktaṃ brahnakṣīradrumodbhavam .
samādāya dvidhā kṛtvā mūlena dvijasattama .. 148 ..
 
nidhāya dakṣiṇasyāṃ ca madhye āgneyadiggatam .
viśrāntaṃ nairṛtapade uttarasyāṃ tathāparam .. 149 ..
 
vāyvīśapadasaṃruddhamāghārājyaṃ tataḥ kṣipet .
idhmamūlādathāgrāntamidhmedhmopari saṃsthitam .. 150 ..
 
sruvamājyena saṃpūrya sūryabījena cintayet .
sahasrāṃśuṃ ca tanmadhye dadyāt kuṇḍasya dakṣiṇe .. 151 ..
 
aparasmin sruci dhyātvā somākhyenākṣareṇa tu .
pūrṇaṃ śaśāṅkabimbaṃ ca pradadyāttu taduttare .. 152 ..
 
saṃkhyānuguṇamidhmānāṃ ghṛtaṃ ca juhuyāttu vai .
sūryasomātmakaṃ cāgnerviddhi tallocanadvayam .. 153 ..
 
etayorantaraṃ yadvai tadagnairvadanaṃ smṛtam .
tatraiva juhuyāt pūrvaṃ samidhāṃ saptakaṃ kramāt .. 154 ..
 
ghṛtasiktāṃ catussaṃkhyāmekaikāṃ hi supuṣkalām .
prākkuhkumādinā liptāṃ kāṣṭhasaṃjñāṃ tu homayet .. 155 ..
 
sragdhūpamadhuparkaṃ ca bījānnājyaṃ yathākramam .
tatrānnasamidādhāne viśeṣo'yaṃ vidhīyate .. 156 ..
 
sādhitaṃ saṃskṛte'gnau prāk tannidhāyāgrataścarum .
samuddhāṭyāvalokyādau saṃprokṣyārghyāmbunā tataḥ .. 157 ..
 
darbhakāṇḍacatuṣkena sānagninā tadanu spṛśet .
tanmadhye srukcatuṣkaṃ tu mantreṇājyasya nikṣipet .. 158 ..
 
athādāya srucaṃ tatra tadvaddadyāccatuṣṭayam .
caturaṅgulamānena annagrāsamathāharet .. 159 ..
 
tannidhāya sruvā garbhe tadrdhve pūrvavaddhṛtam .
dadyādagnau catuṣkaṃ tu kṣipedannāhutiṃ tataḥ .. 160 ..
 
bhūyo'gnau srukcatuṣkaṃ tu hyājyasyāpādya yatnataḥ .
tato'nyamājyasaṃsiktaṃ prāgvat kṛtvāhutaṃ punaḥ .. 161 ..
 
dadyāt pūrvaprayogeṇa tvevameva catuṣṭayam .
hutvāpyannāhutīnāṃ tu hyājyākhyāṃ juhuyāttataḥ .. 162 ..
 
yādṛṅnivedyate bimbe hotavyaścāpi tādṛśaḥ .
sruvamadhyena sruggarbhe ekaikaṃ vā ghṛtasya tu .. 163 ..
 
pratyekamannasamidhaḥ kṣipedādyantayostathā .
tilairghṛtasamāyuktarairaṣṭottarasahasrakam .. 164 ..
 
śataṃ śatārdhaṃ pādaṃ vā yathāśakti samācaret .
ājyāktairakṣataistadvattilaiśca juhuyāttataḥ .. 165 ..
 
ardhamardhāṃśasaṃyuktamadhikaṃ cāgravartinām .
japakāle tathā home kartavyaṃ siddhimicchatā .. 166 ..
 
sviṣṭakṛddhavanaṃ kuryādannagrāsena vai sakṛt .
kāmyairavaśyaphaladairdeśakālasamudbhavaiḥ .. 167 ..
 
tilairghutena payasā dadhnā vā pāyasena tu .
siddhānnaiḥ sādhitairbhakṣyairbījairlājaiśca taṇḍulaiḥ .. 168 ..
 
mūlaiḥ phalaiḥ pallavaiśca supraśastaiśca komalaiḥ .
sugandhaiḥ sthalapajhādyaiḥ puṣpairdvija sitādikaiḥ .. 169 ..
 
guggulenājyamiśreṇa sajjaśrīveṣṭakena vā .
dhātrīphalaiśca sarasairutpalaiśca śubhaistathā .. 170 ..
 
susitaiḥ sitaraktaiśca pajhairbilvaiḥ suśobhanaiḥ .
dūrvākāṇḍairabhagnārgraidantisaddantanirmalaiḥ .. 171 ..
 
edhobhirbrahnavṛkṣotthaiḥ kṣīradramamayestathā .
amṛtākṣīrasaṃyuktā audumbaryo madhuplutāḥ .. 172 ..
 
acchinnāgrā hyabhagnāsca kaṇṭakaiḥ parivarjitāḥ .
sarvāstrimadhuyuktāśca ghṛtayuktāstu vā punaḥ .. 173 ..
 
yoktavyānyagnimadhye tu samidbhiḥ saha sarvadā .
sarvāṇyannaviśeṣāṇi candanādīni yānyapi .. 174 ..
 
sadantakāṣṭhatāmbūlamutkaṭakṣāravarjitam .
dāpyāni lakṣahome tu āsanādīni yāni ca .. 175 ..
 
madhulavaṇapānāmbukaṭutailojjhitāni ca .
ājyayuktaistilaiḥ śāntiḥ siddhayaḥ sakalāstathā .. 176 ..
 
dhṛtena payasā dadhnā homastṛptiṃ prayacchati .
pāyasena tu siddhānnairbhakṣyaiḥ puṣṭiḥ sadā bhavet .. 177 ..
 
bījairdhānyaistaṇḍulaiśca tarpito mantrarāḍdvija .
prayacchati sadā śreyaḥ prasannaḥ parameśvaraḥ .. 178 ..
 
pallavaiḥ phalamūlaiśca homastuṣṭiṃ prayacchati .
jahāti cāpamṛtyuṃ ca rogāṃścopaśamaṃ nayet .. 179 ..
 
tarpitaḥ sthalapajhādyaiḥ puṣpaiścānyaiḥ sitādikaiḥ .
saubhāgyamatulaṃ vipra acirāt saṃprayacchati .. 180 ..
 
guggulvājyairdvijārogyaṃ śubhairdhātrīphalaistathā .
śarkarairbilvaphalakaiḥ pañcagavyasamukṣitaiḥ .. 181 ..
 
ājyāktaiḥ pajhabījaiśca lakṣmīṃ śīghraṃ prayacchati .
utpalairvaśyakāmastu bhogakāmaśca homayet .. 182 ..
 
dūrvāṅkuraisca homena āyuṣo vṛddhimāpnuyāt .
edhobhiśca śubhairhomo māṣaiḥ śāntipradaḥ prabhuḥ .. 183 ..
 
tilānāṃ śasyate homo hariṇānanamudrayā .
ghṛtasya kārṣiko homaḥ kṣīrasya ca viśeṣataḥ .. 184 ..
 
śuktimātrāhutirdadhnaḥ prasṛtiḥ pāyasasya ca .
grāsārdhamānamannānāṃ bhakṣyāṇāṃ svapramāṇataḥ .. 185 ..
 
tṛtīyaṃ mūlakandānāṃ puṣpāṇāṃ svapramāṇataḥ .
sarveṣāmeva bījānāṃ muṣṭinā homamācaret .. 186 ..
 
agrāṅgalistu lājānāṃ śālīnāṃ pañcakaṃ hunet .
phalānāṃ svapramāṇaṃ ca pallavānāṃ tathaiva ca .. 187 ..
 
karkandhumātrā gulikā hotavyā gugguloḥ sadā .
dhātrīphalapramāṇaṃ vā saṃbhave sati homayet .. 188 ..
 
dūrvākāṇḍāni viprenda caturaṣṭāṅgulāni vā .
samitprādeśamānena samacchedāstvaganvitāḥ .. 189 ..
 
agnervarṇāśca gandhāśca śabdāścākṛtayastathā .
vikārā viśikhāścaiva saṃvedyāḥ karmasiddhaye .. 190 ..
 
padmarāgadyutiśreṣṭho lākṣālaktakasannibhaḥ .
bārlākavarṇo hutabhugjayārthaṃ śasyate dvija .. 191 ..
 
indragopakasaṃkāśaḥ śoṇābho vātha pāvakaḥ .
śakracāpanibhaḥ śreṣṭhaḥ kuṅkumābhastathaiva ca .. 192 ..
 
raktānāṃ puṣpajātīnāṃ varṇenāgniriheṣyate .
sugandhadravyagandho'gnirghṛtagandhaśca śobhanaḥ .. 193 ..
 
āyurdaḥ padmagandha syādbilvagandhaśca suvrata .
ugragandho'bhicāre tu vihitaḥ sarvadānalaḥ .. 194 ..
 
jīmūtavallakīśaṅkhamṛdaṅgadhvanitulyakaḥ .
śabdo'gneḥ siddhaye heturato'nyaḥ syādasiddhidaḥ .. 195 ..
 
chatrākāro bhavecchreṣṭho dhvajacāmararūpakaḥ .
vimānādivitānānāṃ prāsādānāṃ vṛṣasya ca .. 196 ..
 
ākāreṇātha haṃsānāṃ mayūrāṇāṃ ca siddhidaḥ .
raktābhastu yadā vahniḥ kṣīṇārciḥ paridṛśyate .. 197 ..
 
bhagnarājopalābhaśca sphaṭikābhastathā śubhaḥ .
yadrapaṃ kathitaṃ pūrvaṃ yadi tasya pradakṣiṇam .. 198 ..
 
anyonyatvaṃ prapadyeta tathā siddhikaro'nalaḥ .
garhitena tu varṇena yadi kāpotakādinā .. 199 ..
 
parivartaṃ karotyagnistadā vipraviparyayaḥ .
homānte tannimittaṃ vai homaṃ kuryācchatādhikam .. 200 ..
 
viṣamāśca śikhāvanhestryādayaśca śubhāvahāḥ .
hrasvā hrasvonnatā dīrghā jvālā siddhipradā smṛtā .. 201 ..
 
snigdhaḥ pradakṣiṇāvartaḥ śrutipracchāditadhvaniḥ .
sa nityameva śubhakṛdyadanyairvarjito guṇaiḥ .. 202 ..
 
pradīptelolihāne'gnau nirdhūme saguṇe tathā .
hṛdye tuṣṭiprade caiva hotavyaṃ śrutimicchatā .. 203 ..
 
alpatejo'lparūpaśca visphuliṅgasamanvitaḥ .
jvālābhramavihīnaśca kṛśānurnaiva siddhidaḥ .. 204 ..
 
aprabuddhe sadhūme ca juhuyādyo hutāśane .
karmahānirbhavettasya tvābhicārārthamaśrute .. 205 ..
 
durgandhaḥ pītavarṇaśca avalīḍhaśca yo'śubhaḥ .
prabhāmūrtigato mantrastarpito yadi sattama .. 206 ..
 
vidyāṃ prayacchatyacirāddīptistho bhūpradaḥ prabhuḥ .
tāpayatyāśu śatrūṇāṃ prakāśoparyavasthayā .. 207 ..
 
śatrukṣayaṃ dadātyāśu marīcyāmūrdhvago vibhuḥ .
tāpinyāmūrdhvago mantraḥ sarvatāpopaśāntidaḥ .. 208 ..
 
vipakṣoccāṭanaṃ kuryāt karālāsaṃsthito hutaḥ .
lelihāvasthito mantro yadi santarpyate mune .. 209 ..
 
dadātyabhīpsitaṃ caiva dehānte paramaṃ padam .
svāhākāraṃ sadā home pūrṇāyāṃ vauṣaḍeva ca .. 210 ..
 
tameva śāntike kuryādvaṣaḍāpyāyane tathā .
svadhāṃ pitṛkriyāyāṃ ca phaṭkāraṃ kṣayakarmaṇi .. 211 ..
 
vidveṣe huṃ vaśe hrīṃ ca namo mokṣaprasiddhaye .
karmahomāvasāne ca ghṛtenāpūrya ca srucam .. 212 ..
 
abhāvācca prabhūtena homadravyeṇa pūrayet .
tatropari ghṛtaṃ dadyāttato'rghyakusumādibhiḥ .. 213 ..
 
mūladeśāt samārabhya sruk saṃpūjyā sruvānvitā .
ghṛtayuktaṃ tu taddravyaṃ srucaḥ puṣkarakukṣigam .. 214 ..
 
dravaccandropamaṃ dhyāyettataḥ pūrṇāṃ samuddharet .
srugdaṇḍe dehanābhau tu mūle saṃrudhya saṃsmaret .. 215 ..
 
niṣkalaṃ mantranāthaṃ tu pūrṇaśītāṃśuvigraham .
āmūlācca marucchaktyā proddharecca svavigrahāt .. 216 ..
 
vidhāya ceśvarādhāre tasmāddhārāmṛtaṃ mahat .
nāsikāsandhimārgeṇa srukpajhe patitaṃ smaret .. 217 ..
 
sāmṛtāmājyadhārāṃ ca vasudhārāmiva kṣipet .
mukhamadhye tu mantratya tadvrahnavivare'thavā .. 218 ..
 
hṛtpajhāntargatāṃ samyak praviṣṭāmanubhāvayet .
tayā vai bṛhnitaṃ mantraṃ bhāvayedbrahnadhārayā .. 219 ..
 
tṛptaṃ hṛṣṭaṃ ca puṣṭaṃ ca tuṣṭaṃ vai sādhakopari .
mantroccārasametā vai śarīrakaraṇānvitā .. 220 ..
 
dhyānopetā dvijaśreṣṭha pūrṇeyaṃ paripātitā .
sarvasiddhikarī śaśvanmokṣalakṣmīvivardhanī .. 221 ..
 
bahu śuṣkendhane'gnau ca hotavyā karmasiddhaye .
ekā anekaprayogāṇāṃ na tu karmaṇi karmaṇi .. 222 ..
 
tato'rghyagandhapuṣpādyairmantranāthaṃ samacayet .
mudraṃ pradarśayet sarvā mūlamantrāditaḥ kramāt .. 223 ..
 
caturthāṃśena cāhgānāṃ kuryānmūlasya rtapaṇam .
lāñchanābharaṇānāṃ ca lakṣmyādīnāṃ tadarthataḥ .. 224 ..
 
athavā hṛdayādīnāmato'rdhenākhilāsu ca .
parameśvarakāntāsu tadardhena dvijottama .. 225 ..
 
lāñchanābharaṇādini sarvāṇi juhuyāt kramāt .
hṛdādisarvamantrāṇābhekaikaṃ juhuyāttu vā .. 226 ..
 
visarjanaṃ tataḥ kuryāddattvārghyaṃ dhūpasaṃyutam .
bhogasthānagatā mantrāḥ pūjitā ye yathākramam .. 227 ..
 
mukhyamantraśarīraṃ ca saṃpraviṣṭāṃśca saṃsmaret .
jvālājvālāntare yadvat samudrasyeva nimnagāḥ .. 228 ..
 
tanmantravigrahaṃ sthūlaṃ sarvamantrāspadaṃ dvija .
praviṣṭaṃ bhāvayet sūkṣme adhyakṣe hṛdayātmake .. 229 ..
 
pare prāguktarūpe tu taṃ sūkṣmamubhayātmakam .
taṃ paraṃ prasphuradrūpaṃ nirādhārapadāśritam .. 230 ..
 
sandhimārgeṇa hṛtpajhe saṃpraviṣṭaṃ tu bhāvayet .
mantramudrāsametena pūrakeṇa tu sattama .. 231 ..
 
bāsitaṃ bhāvayeddehaṃ tenāpādācchirovadhi .
praviṣṭena tu mantreṇa prayatnena vinā dvija .. 232 ..
 
vigrahaḥ kampate yasya mantrastasya prasīdati .
evaṃ visṛjya mantreśaṃ mudrābandhena vai saha .. 233 ..
 
sādhārāsanamantrāṇāṃ gaṇeśasya giraḥ sadā .
gurvādīnāṃ tu vihitamardhaṃ lāñchanatarpaṇāt .. 234 ..
 
eteṣāṃ ca layaṃ vipra kuryāt sṛṣṭikameṇa tu .
dvārsthatrilokapālānāṃ vaprasthaharisevinām .. 235 ..
 
gurupūrvakramāditthamardhamardhaṃ yathākramam .
sakṛt sakṛt svaśaktyā vā pūrṇāṃ sarverṣvadhaḥ kṣipet .. 236 ..
 
viṣvaksenastato bhaktyā tarpaṇīyastilākṣataiḥ .
vauṣaḍantena mantreṇa dadyāt pūrṇāhutiṃ dvija .. 237 ..
 
pūjayitvā yathānyāyaṃ kuryāttasya visarjanam .
analaṃ pūjayitvā tu śaktitastarpayettataḥ .. 239 ..
 
kuṇḍe puṣpāñjaliṃ kṣiptvā vahnimantramanusmaran .
jalanirmathitenaiva hayūrdhvapuṇḍracatuṣṭayam .. 240 ..
 
śirastanutrahṛnmantrairlalāṭe cāṃsayorhṛdi .
kuṇḍasthabhasmanā caiva kuryāddīpaśikhākṛtim .. 241 ..
 
jvālayā hṛdayaṃ spṛśya netre cāstreṇa vai purā .
kṣāntvā caiva namaskṛtya yathāvidhi visṛjya tat .. 242 ..
 
samāghrāya nyaset koṣṭhe hyavatārakrameṇa tu .
pratiṣṭhitāgneḥ saṃskāraṃ paryagnikaraṇāditaḥ .. 243 ..
 
visarjanaṃ tu kuryādvai dhūmacchede na tatra ca .
saṃmārjya srukūsruve'gnau tu srucaṃ nikṣipya cāmbhasā .. 244 ..
 
ardhyapātrāttu cāpūrya kuṇḍabāhye pradakṣiṇam .
kuryādīśānakoṇādvai acchidrodakadhārayā .. 245 ..
 
pavitrakeṇātha ūrdhve vinikṣipya kareṇa tu .
dadyācchirasi vai śeṣaṃ srugadhovadanāṃ nyaset .. 246 ..
 
ātmano vāmabhāge tu viṣṭarasruvasaṃyutāt .
apavāsya jalaṃ tasmāddvitayasmāttadarcitam .. 247 ..
 
upasaṃhṛtya vai yāyādarcanālayamarghyabhṛt .
namaskuryājjagannāthamaṣṭāṅgapatanena tu .. 248 ..
 
āpūrya pāṇiyugalaṃ puṣpaistatropari sthitam .
saṃsmarenniṣkalaṃ mandramamṛtenopabṛhnitam .. 249 ..
 
prabhūtadīptacchuritaṃ nikṣipenmantramūrdhani .
tarpito'si vibho bhaktyā homenānalamadhyagaḥ .. 250 ..
 
homadravyeṣu yadvīryaṃ tadidaṃ cātmasātkuru .
vinivedya vibhorhomaṃ pūjāṃ kṛtvā yathāvidhi .. 251 ..
 
gṛhītaṃ bhāvayettena prasannenāntarātmanā .
idamuktaṃ samāsena mantrasantarpaṇaṃ dvija .. 252 ..
 
vācyaṃ nādīkṣitānāṃ ca nābhaktānāṃ kadācana .
nānaydarśanasaṃkthānāṃ nāpahāsaratātmanām .. 253 ..
 
sadbhāvajñe tu vaktavyaṃ samayajñe saputrake .
sādhake tu gurau vāpi bhakte snigdhe vimatsare .. 254 ..
 
satyadharmavratapare sācāre śāsanasthite .
evaṃ samāpya homa tamarghyagandhādibhirvibhum .. 255 ..
 
samabhyarcya pitṝṇāṃ ca saṃvibhāgamathācaret .
pauṣkarākhye viśeṣeṇa devadevena vistṛtam .. 256 ..
 
vidhānametad viprendra proktaṃ puṣkarajanmane .
sāttvatoktavidhānena tadvidhānaṃ vadāmi te .. 257 ..
 
ārādhyasyāgrato vipra pratyahaṃ kriyate tu yat .
vijñeyaṃ saṃvibhāgaṃ taduttamaṃ sarvakarmaṇām .. 258 ..
 
saṃvibhāgāt pitṝṇāṃ ca bhavatyanṛṇavānnaraḥ .
prayānti tṛptimatulāṃ tena karmavaśādapi .. 259 ..
 
nimantritaṃ vā saṃprāptaṃ nityamaṅgīkṛtaṃ tathā .
dvijendraṃ pañcakālajñaṃ ṣaṭkarmanirataṃ tu vā .. 260 ..
 
snānādīni purā kṛtvā prayataḥ saṃviśet punaḥ .
svayamardhyāmbunā vipra pavitrīkṛtya pāṇinā .. 261 ..
 
santāḍya kusumāstreṇa mantrāstrādhiṣṭhitena ca .
samuccarannetramantramavalokyākhilaṃ tataḥ .. 262 ..
 
niveśya bhagavatyagre praṇavādhiṣṭhitāsane .
pūjite vitate pūte saṃmukhaṃ vottarānanam .. 263 ..
 
udagdigvīkṣaṇāṇaṃ ca viniveśya tathā ca tam .
yathā mantreśadṛgraśmiprasareṇābhividhyate .. 264 ..
 
mantreṇārādhya taṃ dhyātvā bhrūyāt saṃyatavāgbhava .
taiścāpi maunaniṣṭhaiśca bhavitavyaṃ suyantritaiḥ .. 265 ..
 
samādhāya jagannāthaṃ hṛtpajhagagane'rkavat .
satpātrasyātha pātrābhyāṃ pātrāṇāmabjasaṃbhava .. 266 ..
 
evaṃ kṛtvā pratiṣṭhānaṃ prāgyatnenātra karmaṇi .
samuddiśya pitṝn dadyāddānamantaravedikam .. 267 ..
 
niveśitadvijendraṃ yadvyakkisthamapi mantrarāṭ .
antarvedī tu sā jñeyā tvābyāmabhyantaraṃ tu yat .. 268 ..
 
saṃpradānaṃ pitṝṇāṃ yat kuryāt satpātrapivḍakam .
taddivyamamalaṃ yasmāccaitanyamavalambya vai .. 269 ..
 
tatkālasaṃvibhajyāśca tiṣṭhanti kamalodbhava .
pradātṛsaṃkalpavaśādataḥ puṣkarasaṃbhava .. 270 ..
 
ekasya vā bahūnāṃ vā pradadyādāsanopari .
punarevāsanaṃ dārbhamagranthi bahubhiḥ kuśaiḥ .. 271 ..
 
vibhoryajñāṅgadehasya lomāni tu kuśāḥ smṛtāḥ .
tā eva nāḍayaḥ sarvāstasya bhūtaśarīragāḥ .. 272 ..
 
raśmayo bhūtadehe tu cinmūrteḥ śaktayo'khilāḥ .
ata eva hi viprendra pitṝṇāṃ tu kuśāsanam .. 273 ..
 
śrāddhakāle tu vihitamāhūtānāṃ tadūrdhvataḥ .
yatkiñciddīyate bhaktyā brahmabhūtaṃ tu tadbhavet .. 274 ..
 
purā vai hetumānena nṛṇāmaviditātmanām .
karmaṇyatra kuśājālaṃ vihitaṃ kamalodbhava .. 275 ..
 
yeṣāṃ sarvagataṃ brahma mantrarūpīśvaro'cyutaḥ .
bhāvasthastatvatastābhisteṣāṃ naiva prayojanam .. 276 ..
 
nyasettasmādabhagnāgrānudaṅmūlān kuśān dvijaḥ .
yasmāddivyamudagbhāgaṃ pitryaṃ dakṣiṇasaṃjñakam .. 277 ..
 
svakenāmṛtavīryeṇa nityaṃ saṃvardhayanti ca .
darbhamārgacchalenaiva pitṝṇāṃ te'marā dvija .. 278 ..
 
vasatyataḥ pitṛgaṇo bhāgamāśritya dakṣiṇam .
citkalāṃśasvarūpeṇa nṛṇāmevaṃ hi cottare .. 279 ..
 
kṛtāspadā amalā nityā tvamṛtākhyākṣayā kalā .
ata eva hi yat kiñcidābrahmaviditairdvija .. 280 ..
 
pradīyate pitṝṇāṃ ca tat savyena tu pāṇinā .
ce'dhikṛtya jagadyoniṃ mantrātmānamajaṃ harim .. 281 ..
 
prayachanti pitṝṇāṃ ca toyatarpaṇapūrvakam .
teṣāṃ tadāśrayatvācca yaduktaṃ tanna kāraṇam .. 282 ..
 
kartavyasya ca pāramyaṃ prakṛtasya mahāmate .
sphuratyantargataṃ yeṣāṃ mantrārādhanapūrvakam .. 283 ..
 
tat svottaravaśātteṣāṃ mantrasāmukhyadigvaśāt .
cetasā nirvikalpena kṛtaṃ bhavati cākṣayam .. 284 ..
 
kiṃtu puṣkarasaṃbhūta durlabhā bhuvi te narāḥ .
iti cetasi vai yeṣāṃ niścayīkṛtya vartate .. 285 ..
 
kuṇḍasya yonidigbhāge bhadrapīṭhordhvato'thavā .
samīpe puratastasya bhūbhāge cārghyavāriṇā .. 286 ..
 
prokṣite cāstramantreṇa dakṣiṇāgrān kuśāṃstaret .
tadūrdhve pitṛtīrthena satilānakṣatodakān .. 287 ..
 
vikiredastrajaptāṃśca darbhāgraiḥ praṇavena tu .
kauśastarāgraparyantaṃ yasmādetaddvayaṃ dvija .. 288 ..
 
sarvasya bhogajālasya janakaṃ bhuvanatraye .
viśeṣāt pitṛdeyasya śraddhāpūtasya vastunaḥ .. 289 ..
 
agnīṣomasvarūpeṇa kroḍātmā bhagavān svayam .
vyaktaḥ karmātmatatvānāṃ mūrtatvenātmasiddhaye .. 290 ..
 
tattejastilabhāvena hlādo vartatyabātmanā .
ata evāprabuddhānāṃ prabuddhānāmapi dvija .. 291 ..
 
tilodake'ṅgabhāṃva tu gachataḥ śrāddhakarmaṇi .
śrāddhasya ca parā rakṣā te dve nityapramantriṇām .. 292 ..
 
tatsvarūpavidāṃ ceva viśeṣānmantravedinām .
evaṃ tilodake buddhvā prakāśāhlādalakṣaṇe .. 293 ..
 
starordhve svasvasaṃjñābhiragrāntaṃ tu yathākramam .
bhāvayet puruṣādīnāṃ sārūpyaṃ samupāgatān .. 294 ..
 
pitṝn pitāmahāṃścaiva tathaiva prapitāmahān .
taptitṝṃścātha śaṃsantaḥ santānaṃ svavibhāgataḥ .. 295 ..
 
devānnoccheṣasaṃyukaṃ pākāgraṃ pātrasaṃbhṛtam .
madhuyuktena haviṣā darbhakāṇḍaistilaiḥ saha .. 296 ..
 
bhāvitaṃ vahninā kṛtvā hṛdā darbhāgrageṇa tu .
nirdoṣaṃ jñasvabhāvaṃ ca dhāmatrayasamaprabham .. 297 ..
 
dhyāyeddravyagataṃ doṣaṃ nirdahantaṃ samantataḥ .
devatānāṃ pitṝṇāṃ yat tṛptaye'nnaṃ mahāmate .. 298 ..
 
tat sādhanaṃ ca vihitaṃ saṃskṛtena purāgninā .
tamālakadalīpūrvadaleṣu kṣāliteṣu ca .. 299 ..
 
saṃvibhajya caturdhānnaṃ nidhāya praṇavena tu .
prokṣitānyannapātrāṇi catvāri kabalāni vā .. 300 ..
 
tṛptaye tvatha sarveṣāṃ devāya vinivedya ca .
pitṝṇāṃ tarpayettena piṇḍādyannena sādaram .. 301 ..
 
krameṇa prāgadṛṣṭānāṃ hṛdā saṃjñāpadena tu .
evaṃ dṛṣṭasvarūpāṇāṃ jñātvā teṣāṃ sthitiṃ purā .. 302 ..
 
prāgvat svadhāvasānādyairmantrairohkārapūrvakaiḥ .
hṛnmantrāliṅgitairvipra tathā saṃjñāpadānvitaiḥ .. 303 ..
 
piṇḍaṃ prakalpayāmī ti tataḥ pūrvavadācaret .
praṇavairdakṣiṇāgrāṇi secitāni tilāmbunā .. 304 ..
 
nāḍīrūpāṇi darbhāṇi piṇḍānāmūrdhvato nyaset .
praviṣṭān bhāvayetteṣu nāḍīmārgairanukramāt .. 305 ..
 
pitṝnāvāhayāmī ti starordhve prāksthitāṃstataḥ .
krameṇa cāturātmīyairmantrairapyayayogataḥ .. 306 ..
 
samarcayedyathānyāyamardhyagandhādibhiśca tān .
tatastu nāmnā gotreṇa mantrapūrvaṃ tilodakam .. 307 ..
 
sarveṣāmarghyakalaśāt pradadyācca yathākramam .
śirasāvanatenātha jānuyugme kṣitau kṛte .. 308 ..
 
pāṇiyugme lalāṭasthe ekacittaḥ paṭhedidam .
oṃ namo vaḥ pitaraḥ namo vaḥ puruṣottamāḥ .. 309 ..
 
namo viṣṇupadasthebhyaḥ svadhā vaḥ pitaro namaḥ .
haraye pitṛnāthāya hyagnīṣomātmane namaḥ .. 310 ..
 
satsomapātmane viṣṇo namo barhiṣadātmane .
āsaṃsāraṃ hi janakā agniṣvāttā athācyuta .. 311 ..
 
pitāmahāḥ somapāstvaṃ tvamanye prapitāmahāḥ .
tubhyaṃ namo bhagavate pitṛmūrte 'cyutāya ca .. 312 ..
 
nārāyaṇāya haṃsāya viṣṇo tripuruṣātmane .
muktvā tvāmeva bhagavan na namāmyarcayāmi ca .. 313 ..
 
na tarpayāmi sarveśa nānyamāvāhayāmyaham .
stutvaivaṃ hi pitṛvyūhaṃ bhaktyā paramayā yutam .. 314 ..
 
saṃbhave sati saṃmānaṃ piṇḍamūrteḥ samācaret .
tadagratopaviṣṭasya kramāddvijagaṇasya ca .. 315 ..
 
anusandhāya vai dvābhyāmekasmin vā dvijottama .
devabhāvasthitaṃ dhyātvā pitryaṃ prāgagaṇaṃ kramāt .. 316 ..
 
praṇavena kharūpaṃ tu samutthāya tataḥ svayam .
madhye tiryaksthitau sthitvā hyadūre'nyonyadṛksthite .. 317 ..
 
uttarābhimukhaścaiva dakṣiṇāsyo'thavā dvija .
taduttarānanavaśāddhṛnmantraṃ hṛdayānnyaset .. 318 ..
 
namo'ntaṃ praṇavādyaṃ tu marudambaravigraham .
piṇḍāgre hyupaviṣṭasya prāṇaśaktiṃ dvijasya vā .. 319 ..
 
bahūnāṃ vā prayatnena svātantryānnirgatāṃ bahiḥ .
dhyātvā tayā saha kṣipramekībhūtatvamāgatam .. 320 ..
 
ātmaśaktau layaṃ nītvā yāti hyūṣmākhyalakṣaṇam .
kṛtvaivaṃ prāṇasañcāraṃ pitṝṇāṃ vipravigrahe .. 321 ..
 
prāgvadānandasaṃruddhe bhojayet pitṛrūpiṇaḥ .
tādarthyenātha caturo viniveśyāsaneṣu ca .. 322 ..
 
labdhalakṣyān pare tattve brāhyaṇān pāñcarātrikān .
prāṅmukhaṃ dvitayaṃ caiva dvitayaṃ cāpyudaṅmukham .. 323 ..
 
saṃpatyabhāve hyekaṃ vā viniveśyottarānanam .
pādayorapi pādyārthaṃ kaṃ kṣipeddakṣiṇāditaḥ .. 324 ..
 
atha teṣāṃ kramāt kuryādarcanaṃ cāturātmyavat .
ardhyānulepanādyaistu bhogairmātrāvasānikaiḥ .. 325 ..
 
tattatkālocitaiḥ sarvairanupādeyavarjitaiḥ .
taiścāpi maunaniṣṭhaistu bhavitavyaṃ suyantritaiḥ .. 326 ..
 
athāstraparijaptena bhūtinā vātha śaṅkunā .
masṛṇenāśmacūrṇena parighāṃ svadhayāthavā .. 327 ..
 
bahistadāsane kuryāttvagre dairghyācchamādhikām .
vaipulyācchamamānaṃ tu prāgvat pāvanatāṃ nayet .. 328 ..
 
nyaset tatrāpyabhagnāgrānudaṅmūlān kuśān dvija .
tatrāpi ca viśeṣeṇa tilatoye samutkiret .. 329 ..
 
nyastāstrāṇyastrajaptāni tatra pātrāṇi vinyaset .
sarvāṇi cakravṛttāni hemādyutthāni saṃbhave .. 330 ..
 
pātrāṇi kadalīpajhatamālacchadanānyatha .
darbhāṇyastrāmbuyuktāni śubhaparṇamayāni vā .. 331 ..
 
nidadhyātteṣu cānnāni bhojyāni madhurāṇyapi .
bhakṣyāṇi phalamūlāni dadhikṣīrādikānyapi .. 332 ..
 
pānakāni rasālāni sapānīyāni sattama .
karmaṇyāni tathānyāni tattatkālodbhavāni ca .. 333 ..
 
puropastaraṇārthaṃ ca pātrāṇāṃ dakṣapāṇiṣu .
nipātavyā'mṛtī dhārā vāriṇāpyuddhatena ca .. 334 ..
 
vāgyatā labdhalakṣāstu hyannamūrtau janārdane .
ye'śrnanti pitarastena tṛptimāyānti śāśvatīm .. 335 ..
 
ataḥ savyabhicāraṃ tu maunaṃ varjyaṃ kriyāparaiḥ .
śubhamavyabhicāraṃ yat tat kāryaṃ sarvavastuṣu .. 336 ..
 
yadaṅgasaṅketamayairavyaktairnāsikākṣaraiḥ .
kṛtamoṣṭhapuṭairvaddhairmaunaṃ tat siddhihānikṛt .. 337 ..
 
svayameva svabuddhyā yat sarvavastuṣu vartate .
śabdairanupadiṣṭaistu tanmaunaṃ sarvasiddhidam .. 338 ..
 
tasmādvai śrāddhabhoktṝṇāṃ divye vā pitṛkarmaṇi .
dadyānnaivedyavat sarvaṃ maryādābhyantare'grataḥ .. 339 ..
 
yenācamanaparyantaṃ kālaṃ tiṣṭhanti vāgyatāḥ .
sarvevāmekamāptaṃ tu tṛptaye yadi yojitam .. 340 ..
 
omādyamasmacchabdaṃ tu pitṛbhyastadanantaram .
idamardhyamidaṃ pādyaṃ tadante saṃsmaret svadhām .. 341 ..
 
sarvasminnupacārānte hyevaṃ vā saṃsmarennamaḥ .
namaḥ svadhā'thavā brūyānnamontā tvathavā svadhā .. 342 ..
 
evameva hi yaḥ kuryāt kartavyatvena sattama .
tulyānāṃ ca svakulyānāṃ namastatra ca kevalam .. 343 ..
 
satyukte vyatyayaṃ nityaṃ bihitaṃ ca svadhā dvija .
svayameva hi sanyāsī dadāti ca phalārthinām .. 344 ..
 
kāryastena namaskāraḥ svadhānto nityameva hi .
dadāti phalakāmastu yo nityamaphalārthinām .. 345 ..
 
svadhākārāvasāne tu vihitaṃ tat sadā namaḥ .
evamicchāvaśenaiva saṃvibhajya pitṝn dvija .. 346 ..
 
pṛṣṭvā pātramukhenaiva saṃtṛptiṃ ca punaḥ punaḥ .
tato'mbhaśculakaṃ pāṇau hṛnmantreṇāmṛtopamam .. 347 ..
 
dadyāt pūrṇendutulyaṃ taddhyātavyaṃ tatkalāḥ paṭhan .
sānusvāramakārādyairbhinnaṃ ṣoḍaśabhiḥ svareḥ .. 348 ..
 
sakāraṃ natiniṣṭhaṃ ca tatra prāksthaṃ satārakam .
ityuktaṃ sakalasyendorvācakaṃ mantramabjaja .. 349 ..
 
pāṇiprakṣālanāt pūrvaṃ pātavyaṃ tena pūrvavat .
yenāmṛtapuṭāntasthamannavīryamanaśvaram .. 350 ..
 
bhavatyāpyāyakṛdvrahyan pitṛdevagaṇasya ca .
māṣacūrṇādinā pāṇiṃ prakṣālyāmaṇibandhanāt .. 351 ..
 
samācamyopasaṃhṛtya hyucchiṣṭaṃ ca yathāvidhi .
pavitrīkṛtya vasudhāṃ pāṇau kṛtvā tilodakam .. 352 ..
 
prīṇanaṃ bhagavatyagre samutthāyācaret tataḥ .
mamāstu bhagavān pūrvaṃ prītaḥ pitṛgaṇastathā .. 353 ..
 
śārīro devatāvyūha āpādādyo vyavasthitaḥ .
nayantvamṛtatāmannamidaṃ viṣṇupurassarāḥ .. 354 ..
 
devā nadyastathā gāvaḥ sūryaḥ somo bṛhaspatiḥ .
mādhavo bhagavān mantramūrtirmadhumayo mahān .. 355 ..
 
madhubhāvena cānne'smin sthitvā tṛptiṃ karotu vai .
anulipyāsanaṃ kuryāt pitṝṇāṃ prīṇanaṃ dvija .. 356 ..
 
tasminneva hi bhūbhāge yasyāṃ tatpiṇḍacitkṣitau .
sthitiḥ sarvapitṝṇāṃ ca sāmprataṃ kamalāsana .. 357 ..
 
yāvat prāṇāviyuktānāṃ piṇḍātāṃ nopasaṃhṛtiḥ .
svoddiṣṭānāṃ kṛtā samyak tadante saṃvrajanti te .. 358 ..
 
svasthānamāśiṣaṃ datvā śrāddhakarturdhiyā mume .
sāmṛtaṃ sodakaṃ sānnaṃ satilaṃ mantratejasā .. 359 ..
 
viviktaṃ vaḥ kṛtaṃ mārgaṃ punarāgamanāya ca .
nārāyaṇākhyasanmantrakarmabrahnajavīkṛte .. 360 ..
 
sve svendriyarathe kṛtvā tṛptā yātācyutāspadam .
evaṃ suvitate kuryāt karma tvārādhanālaye .. 361 ..
 
saṃkaṭe punaranyatra yāyādabhyarthya mantrarāṭ .
sthānaṃ saṃskārasaṃśuddhaṃ kṛtvā prāk tāḍanādinā .. 362 ..
 
vyāptiśaktyāśritaṃ bhūyastoyādhāragataṃ smaret .
mantramarcanapūrvaṃ tu tadagre sarvamācaret .. 363 ..
 
devān pitṝn samuddiśya bhojanaṃ bhagavadgṛhe .
aviruddhaṃ dvijendrāṇāmanyathā tadvirodhakṛt .. 364 ..
 
vidhinānena vai nityamatha yajñe tu vaiṣṇave .
saṃvibhāgaḥ pitṝṇāṃ ca kāryaḥ sadravirṇainairaḥ .. 365 ..
 
kṛtvā tilodakāntaṃ vā phalamūlaiḥ svaśaktitaḥ .
tadardhaṃ grāsamātraṃ tu dadyādgoṣvatha bhaikṣuke .. 366 ..
 
yasmāddivyairmahāmantrairdattaṃ yat pūjite'cyute .
pitrarthamalpaṃ vā bhūri tatteṣāmakṣayaṃ bhavet .. 367 ..
 
samyagarcyārghyagandhādyairmūlamūrtigataṃ vibhum .
prāṅkaṇeṣu ca sarveṣu prāsādeṣvāśrayeṣu ca .. 368 ..
 
pratiṣṭhiteṣu śobhārthaṃ vibhavavyūhamūrtiṣu .
tathaiva gopuradvāradiṅmūrtiṣu ca maṇḍape .. 369 ..
 
sānnidhyaṃ caiva yātāsu śaktyā nityaṃ samarcanam .
ṣoḍaśairupacārairvā dvātriṃśadbhistato'dhikaiḥ .. 370 ..
 
kuryātranmūrtimantraiśca tathā naimittikeṣvapi .
japāntaṃ havanāntaṃ vā snānādyaṃ sādhakastataḥ .. 371 ..
 
tattanmūrtyagradeśasthe kuṇḍe homaṃ samācaret .
na karmārcādikaṃ tatra snapane cotsavādikam .. 372 ..
 
balidānaṃ ca sarvatra pavitrārohaṇādikam .
nācartavyaṃ viśeṣeṇa paratantrāsu mūrtiṣu .. 373 ..
 
nityābhiṣekamātraṃ tu tāsu tatra samācaret .
sitādivarṇayuktāsu prokṣaṇaṃ vā nivedanam .. 374 ..
 
mūlālayārcayā sārdhaṃ paratantrāsu deśikaiḥ .
pavitrārohaṇaṃ kāryamaṅgatvenādhivāsitaiḥ .. 375 ..
 
pūrakeṣu ca sarveṣu tathaivāgrayaṇādike .
khageśaviṣvaksenādiparivāragaṇeṣvapi .. 376 ..
 
pratiṣṭhiteṣu geheṣu pūjyamāśrayamūrtivat .
amūrtasya khageśasya viṣvaksenādikasya ca .. 377 ..
 
kumudādigaṇeśānāṃ dvārāvaraṇavāsinām .
anyeṣāṃ parivārāṇāṃ mahāpīṭhanivāsinām .. 378 ..
 
agre nityotsavārcāyā dadyāt kālatraye balim .
sākāro vā nirākāro viṣvakseno gaṇaiḥ saha .. 379 ..
 
yadvā samarcanīyaśca balyante śiṣṭavastubhiḥ .
nityotsavaṃ tataḥ kuryāt sarvālaṃkārasaṃyutam .. 380 ..
 
prāṅkaṇadvāradevānāṃ balidānapurassaram .
sanakaḥ .
tvayā nityotsavārcāyāḥ purastādbhagavan mama .. 381 ..
 
dvārāvaraṇadevānāṃ balidānamudāhṛtam .
tadvibhāgaṃ viśeṣeṇa vada me sarvasiddhidam .. 382 ..
 
śāṇḍilyaḥ .
vistṛtaṃ tava vakṣyāmi śrṛṇu nityotsavādikam .
kṛtena yena bhaktānāmabhīṣṭaṃ jāyate phalam .. 383 ..
 
nityotsavārthabimbaṃ tu sauvarṇaṃ rājataṃ tu vā .
tāmrajaṃ paittalaṃ vātha nātyuccaṃ taccaturbhujam .. 384 ..
 
mūlaberānurūpaṃ ca sthāpitaṃ pūjitaṃ purā .
vastrābharaṇamālyaiśca yathāśobhamalaṅkṛtam .. 385 ..
 
mūlabimbagatāṃ śaktiṃ tasminnāropya mantrataḥ .
samabhyarcyārghyapuṣpādyairbhogairdhūpāntimaistathā .. 386 ..
 
āptairārādhite deve svayaṃvyaktālayādiṣu .
sādhakaṃ varayedanyaṃ balidānādikarmaṇi .. 387 ..
 
purā garbhagṛhadvāri tathā caivāgramaṇḍape .
ghaṇṭānādasametena dīpena jvalitena tu .. 388 ..
 
dvārsthānarghyādidhūpāntaiḥ samabhyarcyārghyavāriṇā .
datvārhaṇaṃ tataścānnaṃ tarpaṇāmbhastataḥ param .. 389 ..
 
tāmbūlaṃ ca kramāddatvā tattanmantrairanukramāt .
svarṇādinirmitaṃ yānaṃ purastāt prathamāṅkaṇe .. 390 ..
 
sugandhapuṣpaprabhayā kṣaumairmālyaiḥ sitādibhiḥ .
yathāśobhamalaṃkṛtya tasmin balyarthakautukam .. 391 ..
 
prācīmukhaṃ samāropya prāṅkaṇeṣu pradakṣiṇam .
ātapatraiḥ sitādyaiśca māyūraiḥ ketuyaṣṭibhiḥ .. 392 ..
 
patākābhiścāmaraiśca tālavṛntaiśca śobhanaiḥ .
gaṇikādevadāsībhirgāyakairvādyasañcayaiḥ .. 393 ..
 
bherīpaṭahaghoṣaiśca śrutighoṣasamanvitaiḥ .
evamādyairalaṅkārairgomayenopalepite .. 394 ..
 
maṇḍale hastamātre tu balidānapurassaram .
dvārāvaraṇadevānāṃ dhyātānāṃ vā svadikṣu ca .. 395 ..
 
vakṣyamāṇavidhānena niyatotsavāmācaret .
pīṭhordhve viṣṇubhūtānāṃ sagaṇānāmathārcanam .. 396 ..
 
kṛtvā samutkireccheṣaṃ tṛptyarthaṃ sodakaṃ balim .
pīṭhaṃ pradakṣiṇaṃ nītvā caturdhā vā dvidhā tathā .. 397 ..
 
santoṣya nṛttagītādyairdevamantaḥ prevaśayet .
prāṅkaṇeṣu viśāleṣu bahiṣṭheṣu ca sādaram .. 398 ..
 
maṇḍitaṃ rathamāropya paribhramaṇamācaret .
yānāderavaropyātha pāduke vinivedya ca .. 399 ..
 
agramaṇḍapabhūmiṣṭhe bhadrapīṭhe niveśya ca .
pādyārghyācamanāmbhobhiḥ candanādyanulepanaiḥ .. 400 ..
 
mālyairnānāvidhaiścāpi dhūpaistāmbūlapaścimaiḥ .
abhyarcya śramaśāntyarthaṃ svasthāne sanniveśayet .. 401 ..
 
ādau niveśitāṃ śaktiṃ tasmin mūle niyojya ca .
tamabhyarcyārghyagandhādyaiḥ praṇamet stutipūrvakam .. 402 ..
 
trikālaṃ yatra vidhivat kriyate niyatotsavaḥ .
tatra sarvasamṛddhiḥ syādrājño rāṣṭrasya cāniśam .. 403 ..
 
abhāve balibimbasya hetunā'sannidhīkṛte .
kūrcena vānnamūrtyā vā kuryānnityotsavaṃ tataḥ .. 404 ..
 
niśśeṣasyopasaṃhāraṃ kṛtvā cārghyādikasya ca .
natvā stutvā ca deveśaṃ tataḥ pādyapratigrahāt .. 405 ..
 
pādodakaṃ samādāyā vigrahaṃ secayet svakm .
bhuktāni patrapuṣpāṇi nidadyānmūrdhani svake .. 406 ..
 
puṣpārghyagandhapūrvāṇāṃ devayajñe kṛte sati .
vinayādāhṛtānāṃ ca bhaktānāṃ mantrasevinām .. 407 ..
 
mūrdhni sandhāraṇācchaśvaddaurbhāgyaṃ kṣayameti ca .
kīrtiṃ kāntiṃ śriyārogyaṃ siddhiṃ samupayāti ca .. 408 ..
 
paścāccharīrayātrārthamabyarthya parameśvaram .
labdhānujñastu vai kuryādanuyāgaṃ yathāvidhi .. 409 ..
 
praviśya bhojanasthānaṃ viviktaṃ doṣavarjitam .
ghṛtapūritapātrasthaṃ dīpamāropya vai tataḥ .. 410 ..
 
gomayenopalipyātha turyaśraṃ tatra maṇḍalam .
praṇavena pratiṣṭhāpya tanmadhye phalakādikam .. 411 ..
 
prakṣālitāṅghriḥ svācāntastanmadye copaviśya ca .
bhojyaṃ naivedyapūrvaṃ tu sarvamādāya pātragam .. 412 ..
 
vinivedya ca devāya pavitrīkṛtya cāmbhasā .
satyarūpā hyalakṣyā cāpyannadoṣakṣayaṅkarī .. 413 ..
 
cetasā cāturātmīyā bhāvanīyā ca bhāvanā .
rasātmādhyakṣasaṃjño'nne svādubhāve vyavasthitaḥ .. 414 ..
 
pradyumno bhagavān rūpe tvetadvīrye tu lāṅgalī .
bhoktāhamātmā bhagavān vāsudevaḥ svayaṃ tvajaḥ .. 415 ..
 
idaṃ tadamṛtaṃ brahna idamāyuranaśvaram .
idaṃ jñānamidaṃ vīryamidaṃ tejastu vaiṣṇavam .. 416 ..
 
idamindurakhaṇḍaśca sthitaṃ cānnātmanā svayam .
parjanyātmā sa bhagavān vyañjanasthitisiddhaye .. 417 ..
 
hārdānalātmanā bhuṅkte hyadyakṣaḥ parameśvaraḥ .
tacchaktyānugṛhītatvāt so'haṃ prākṛtikaḥ pumān .. 418 ..
 
evamannadamannādaṃ jñeyamannaṃ puraḥ sthitam .
bāhyatascājyadānena saṃbodhamupayāti ca .. 419 ..
 
yathā tathā mbunābhyeti dehastho hutabhuk prabhuḥ .
kāraṇaṃ rasamannasya ṣaḍguṇaṃ ṣaḍrasasya ca .. 420 ..
 
ātmā brahnā'danātmā syādīṣattatkaraṇātmanā .
sāmmukyamātmano nītvā tato'nnaṃ juhuyācchanaiḥ .. 421 ..
 
catuḥ praṇavasañjaptaṃ tatombhaśculakaṃ pibet .
vaktrakuṇḍe'tha tenaivāpyannāhuticatuṣṭayam .. 422 ..
 
prāntaparvaiścaturdhā prāk cāturātmyavyapekṣayā .
triyapekṣāvaśenaiva juhuyādāhutitrayam .. 423 ..
 
sahṛdā mūlamantreṇa bhuñjīyāt kabalaistataḥ .
prayatāsyakaraścānte pibenmantrābhimantritam .. 424 ..
 
toyaṃ taddhyānapādābjaparisrutamathāpi vā .
pratiṣṭhitasya vā pūrvaṃ tadā kṛtidharasya ca .. 425 ..
 
yatastat sarvapāpaghnaṃ sarvadoṣakṣayaṅkaram .
sarvopatāpaśamanaṃ sarvasaukhyapradaṃ sadā .. 426 ..
 
pāvanaṃ sarvatīrthebhyo mantrebhyo munisattama .
atastu bhojanānte vai hārdhāgnestarpaṇaṃ purā .. 427 ..
 
bhāvabhaktiparo nityaṃ kaṃ pibedājyado bhavet .
brahnatīrthena ca śanaidbirvā trirvā catuḥ kramāt .. 428 ..
 
samācamya punaryāyāt prayato bhagavadgṛham .
manobudhyabhimānena saha nyasya dharātale .. 429 ..
 
kūrmavaccaturaḥ pādān śirastatraiva pañcamam .
pradakṣiṇasametena tvevaṃ rūpeṇa sarvadā .. 430 ..
 
aṣṭāhgena namaskuryāddvādaśārṇaṃ samuccaran .
yatra dvādaśakālejyā kartavyā bhūtivistarāt .. 431 ..
 
tatra prābhātikīṃ kuryāt pūjāmaṣṭāṅgasaṃyutām .
ahgadvayaṃ tu pāscātyaṃ vinā vā tāṃ samāṣya ca .. 432 ..
 
pitṝṇāṃ saṃvibhāgaṃ ca anuyāgaṃ yathoditam .
deśikaḥ svecchayā kuryānnityaṃ madhyandinārcane .. 433 ..
 
trikāleṣvekamaṣṭāṅgaṃ ṣaḍaṅgaṃ cācareddvayam .
yogārthināṃ ca svādhyāyaṃ yogamadhyātmasaṃjñitam .. 434 ..
 
tattatkāleṣu kurvīta svādhyāyamadhunocyate .
aṣṭāṅgena namaskṛtya hyupaviśyāgrato vibhoḥ .. 435 ..
 
āgamādhyayanaṃ kuryāttadvākyārthavicāraṇam .
prāpte'tha sandhyāsamaye snātvā vā jaghanāvadhi .. 436 ..
 
kṣālayitvā tataḥ kuryādvāsasāṃ parivartanam .
sāyantanārcanaṃ kuryāt ṣaḍaṅgaṃ balipaścimam .. 437 ..
 
japaṃ kṛtvā yathāśakti svāsādya śayanaṃ tataḥ .
samādhāya bahirdevaṃ nirālambapade sthitam .. 438 ..
 
aprayatrena vai tāvadaniruddhena cetasā .
saha tenaiva te nidrā yāvadabhyeti sāmpratam .. 439 ..
 
samutthāyārdharātre'tha jitanidro jitaśramaḥ .
kamaṇḍalusthinenaiva samācamya tu vāriṇā .. 440 ..
 
atha yogavibhūtyarthaṃ yogaṃ yuñjīta vaiṣṇavam .
sugupte vijane deśe nirdvandve śubhalakṣaṇe .. 441 ..
 
jitadarpāṃ matiṃ kṛtvā sarvabhūtahite sthitaḥ .
devāgnigurubhaktaśca sacchāstrābhirataḥ sadā .. 442 ..
 
bhūtadrohaparityāgī asteyaḥ saṃyatendriyaḥ .
āsane copaviṣṭastu suśubhe lakṣaṇānvite .. 443 ..
 
śubhadārusamutthe tu caturviśāṅgulāyate .
dvādaśāṅgulakotsedhe sudhautenāpi vāsasā .. 444 ..
 
kuśaiśca mṛdubhiśchanne pavitreṇātha carmaṇā .
tatropaviṣṭaḥ satataṃ yogāṅgāni samabhyaset .. 445 ..
 
recakādicaturbhistu mātrābhedakṛtaistu yaḥ .
kanīyān madhyamo jyeṣṭhaḥ prāṇāyāmaḥ prakīrtitaḥ .. 446 ..
 
pratyāhāraṃ prakurvīta cittasaṃyamanaṃ tu yat .
buddhirmanastvahaṅkārastribhiścittaṃ prakīrtitam .. 447 ..
 
tathāpi manasaḥ kuryāt pratyāhāraṃ prayatnataḥ .
manaścaturvidhaṃ proktaṃ pratyāhāreṇa nirjitam .. 448 ..
 
tiṣṭhate lakṣyamārge tu nānyathā tu kadācana .
dhyānaṃ lakṣyasya niṣpattiścintanaṃ tat prakīrtitam .. 449 ..
 
dhāraṇāpi tato dhāryā tadā pāpāpanuttaye .
pañcadhā pūrvavat sā tu pratimantravyavasthayā .. 450 ..
 
japaṃ nimīlitākṣeṇa kuryānmantrasya vācakam .
vācyasya pratipatyarthaṃ bījapiṇḍapadātmakam .. 451 ..
 
trividhaṃ vai samuddiṣṭaṃ prāguktavidhibhāvitam .
yogo'pi trividhaḥ proktastaṃ ca kārtsnyena me śrṛṇṛ .. 452 ..
 
prākṛtaṃ pauruṣaṃ caiva aiśvaraṃ ca tṛtīyakam .
ūhastu kīrtyate tarkaḥ taṃ ca viddhi vicārakam .. 453 ..
 
samādhistvātmalābhastu bhānandaḥ parikīrtitaḥ .
sa tu lakṣyaṃ parityajya mantroccāraṇavarjitaḥ .. 454 ..
 
yadā vibhajyate brahnakalāṃśo vidhivarjiṃtaḥ .
samādhau pariniṣpanne paramāpnoti pūruṣam .. 455 ..
 
prāṇāyāmādito yāvat samādhyantaṃ prakīrtitam .
dgiguṇaṃ triguṇaṃ caiva mātrābhedena saṃsthitam .. 456 ..
 
yogāsanasthaḥ kurvīta vidhimevaṃ yathoditam .
yogāsanāni catvāri yogapaṭṭena bandhayet .. 457 ..
 
paryaṅkaṃ kamalaṃ vāpi bhadraṃ vā svastikaṃ dṛḍham .
teṣāmekatame sthitvā ṛjukāyordhvataḥ kramāt .. 458 ..
 
srastāhgasandhiḥ kurvīta vistīrṇoruḥ sukandharaḥ .
bāhū upari samau kṛtvā kiñcidākuñcayecchiraḥ .. 459 ..
 
nābhau jaghanamadye tu hastau kacchapavat sthitau .
savyasya coparisthaṃ tu vāme savyaṃ tathāpi vā .. 460 ..
 
uttānau tu karau kṛtvā kacchapī tānniyojayet .
grīvāṃ tu hṛdayādyantāṃ nātistabdhāṃ na kuñcitām .. 461 ..
 
kiñcinnimīlayennetre nāsāgramavalokayan .
samudnavat pidhāyāsyaṃ dantairdantānasaṃspṛśan .. 462 ..
 
sagarbhaṃ yogamātiṣṭhennirgarbhaṃ bā suyantritaḥ .
tataḥ pramathayedvāyuṃ prāṇākhyaṃ cittasaṃyutam .. 463 ..
 
recakādicaturbhedaiḥ prāṇāyāmaḥ prakīrtitaḥ .
cittaṃ jayet sadā yatnātā durjayaṃ devadānavaiḥ .. 464 ..
 
yadyapyabhyāsavairāgyaiḥ cittaṃ saṃyamyate balāt .
tathāpi yatnamātiṣṭhedupādhīnāṃ tu varjane .. 465 ..
 
dvividhāste tu vijñeyāḥ sannikṛṣṭā manogatāḥ .
sannikṛṣṭhāḥ sthānakṛtāścittotthā vāsanākṛtāḥ .. 466 ..
 
na daṃśamaśakākīrṇe niśśabde gandhavarjite .
nimīlitākṣaḥ santiṣṭhet sarvendriyavivarjitaḥ .. 467 ..
 
evaṃ parityajet sarvānupādhīn sannikarṣajān .
vāsanotthāṃśca vividhān samyak lakṣyaṃ samāsthiḥ .. 468 ..
 
pratyāharet sadā cittaṃ vikṣiptaṃ sarvavastuṣu .
tāmasaṃ tattu boddhavyaṃ cittaṃ sarvagataṃ tadā .. 469 ..
 
gataṃ rāgādito jñeyamabhyāsādrājasaṃ tu tat .
tat sādhu kathyate cittaṃ saṃśliṣṭaṃ lakṣyagocare .. 470 ..
 
sulīnaṃ ca tato jñeyaṃ guṇātītaṃ tapodhana .
dhyānamevaṃvidhaṃ kuryāt sagarbhaṃ prāṇanigrahe .. 471 ..
 
ucyate ca tato bhūyastrividhā yogināṃ gatiḥ .
sakalaṃ niṣkalaṃ viṣṇuṃ tṛtīyaṃ pararūpi ca .. 472 ..
 
anyattat trividhaṃ jñeyaṃ śabdaṃ vyomasavigrahṇam .
vigrahaṃ devadevasya lakṣyarūpaṃ vicintayet .. 473 ..
 
dhyānamevaṃ samuddiṣṭaṃ yāvadvyomāntikaṃ bhavet .
tāvacca bhāvayellakṣyaṃ yāvallakṣyaṃ na bhāvayet .. 474 ..
 
bhāve hyabhāvamāpanne sasvabhāvaḥ paraḥ smṛtaḥ .
sthūlaṃ pūrvaṃ samabyasya tataḥ sūkṣmaṃ tataḥ param .. 475 ..
 
evaṃ vilīyate cittaṃ lakṣyaṃ copādhibhiḥ saha .
vigraṃha devadevasya dhyāyeddhṛtpajhagocare .. 476 ..
 
tato'nyaṃ cintayellakṣyaṃ sthūlaṃ sūkṣmaṃ tataḥ param .
evamabhyasyamānasya guṇotkarṣaḥ prajāyate .. 477 ..
 
yogo'yaṃ muniśārḍhūla sāmānyaḥ samudāhṛtaḥ .
parātparādvāsudevāt prakāśānandalakṣaṇāt .. 478 ..
 
atīndriyādanaupamyāt saccidrūpāt sadoditāt .
dvibhujādekamūrteśca varadābhayapāṇikāt .. 479 ..
 
svāsteḥ ṣāḍguṇyasaṃsiddhāccāturātmyasvabhāvinaḥ .
saṃśāntaparamānandasvarūpādbrahnaṇaḥ sataḥ .. 480 ..
 
anugrahārthaṃ bhaktānāmavatīrṇasya cecchayā .
paravyūhādirūpasya dīpāddīpavadujjvalāt .. 481 ..
 
ekādyanekarūpasya vigraho'yaṃ prakāśitaḥ .
tatra cittaṃ samādhāya yogī vijñānabhāvanām .. 482 ..
 
tattanmantrapadenaiva yogābhyāsaṃ samācaret .
evaṃ yaḥ kurute yāti sa kālena parātparam .. 483 ..
 
prāptumicchati yaḥ śīghraṃ tasya yogaḥ samucyate .
nityoditaṃ paraṃ brhana yat purā te prakāśitam .. 484 ..
 
vācyaṃ taddvādaśārṇasya dhyātvā yuñjīta buddhimān .
nāsāgre bhuvi sadbrahna dhyāyan kuryājjapaṃ dvidhā .. 485 ..
 
jihvāgre tu caturdhāpsu tālunyagnau tathā ca ṣaṭ .
jihvāmadhye tathā vāyāvaṣṭadhāvartayenmanum .. 486 ..
 
jihvāmūle tathā vyomni daśadhā dvādaśākṣaram .
kaṇṭhakūpe tu manasi dhyātvā ṣoḍaśadhā japet .. 487 ..
 
urodeśe buddhitatve caturviṃśatidhā japet .
uronte'haṅkatau dyāyañjapeccāśītidhā punaḥ .. 488 ..
 
śataṃ karmaṇi kāle'bjaja ardhayuktaṃ śataṃ japet .
tataḥ puṣkaranāḍyāṃ vai śatadvayamanākulaḥ .. 489 ..
 
adhyakṣādvāsudevāntaṃ hṛdyākāśe catuḥśatam .
hṛdi nādāvasānordhvaṃ gagane yojayettu vā .. 490 ..
 
evaṃ vā praṇavenāḍyāṃ praṇavārṇena vācaret .
evaṃ mantraviśeṣeṇa bahudhā yoga īritaḥ .. 491 ..
 
iti yaḥ kurute yogaṃ nityayuktaḥ samāhitaḥ .
prāpnoti paramaṃ sthānaṃ nityoditamanāmayam .. 492 ..
 
samādhāyātmanā'tmānamevaṃ japtvā japakriyām .
jñātṛjñeyāvibhāgena yāvattanmayatāṃ vrajet .. 493 ..
 
yathā saṃvedyanirmukte samādhau labhate sthitim .
abyāsādbhavavadyogī brahna sampadyate tadā .. 494 ..
 
tataḥ śramajayaṃ kuryāt tyaktvā dhyānāsanakramān .
śayyāsanaṃ nivedyātha mūlamūrteranantaram .. 495 ..
 
lakṣmyādiśaktiyuktasya yāgamūrtigatasya ca .
tasminnāropayeddevaṃ sarvāṅgapariśobhite .. 496 ..
 
arghyaṃ pādyaṃ tathācāmaṃ pratigrahasamanvitam .
datvā samālabhet paścāccandanādyanulepanaiḥ .. 497 ..
 
sugandhapuṣpamālyādi dīpadhūpe nivedya ca .
bhakṣyāṇyapūpapūrvāṇi sakṣīrāṇi phalāni ca .. 498 ..
 
tarpaṇāmbhaśca tāmbūlaṃ sāṅgaṃ sadgandhabhāvitam .
nivedya devadevāya vibhavānuguṇaṃ tataḥ .. 499 ..
 
sarvaṃ tu vinyaset paścāttasmin karmakṛtaṃ ca yat .
tuṣṭaṃ gṛhītaṃ tat pūrṇaṃ bhāvayeddakṣiṇaṃ karam .. 500 ..
 
tanmadhye niṣkalaṃ mantraṃ sarvaṃ yat kiraṇākulam .
yogotthāṃ phalasampattiṃ lakṣmīrūpāṃ vicintya ca .. 501 ..
 
mūlamantraṃ samuccārya pāṇimadhye tathā smaret .
bhūyaśca niṣkalaṃ mantraṃ tasmādupari bhāvayet .. 502 ..
 
saśīrṣe jānunī bhūmau kṛtvā viṣṇornivedayet .
prasādābhimukhenātha tena taccātmasāt katam .. 503 ..
 
bhāvanīyaṃ dvijaśreṣṭha parituṣṭena cādarāt .
sanyāsaṃ sañcayaṃ vātha kṛtvā samyakkṛtasya ca .. 504 ..
 
mantrarūpānukāriṇyā mudraṇīyaṃ ca mudrayā .
phalārthaṃ prasavaṃ yena naiti sanyāsakāriṇā .. 505 ..
 
phalaparyāvasāne ca kālamāgamacoditam .
bharturno yujyate yena siddhārthaistu phalārthinām .. 506 ..
 
nityaṃ pratiṣṭhitaṃ bimbaṃ vinā sthalajalādikān .
visarjanaṃ tataḥ kuryāddatvārghyaṃ dhūpasaṃyutam .. 507 ..
 
bhogasthānagatā mantrāḥ pūjitā ye yathākramam .
mukhyamantraśarīraṃ tu saṃpraviṣṭāṃśca saṃsmaret .. 508 ..
 
jvālājvālāntare yadvat samudreṣviva nimnagāḥ .
tanmantravigrahaṃ sthūlaṃ sarvamantrāspadaṃ dvija .. 509 ..
 
praviṣṭaṃ bhāvayet sūkṣme hyadhyakṣe hyubhayātmake .
pare prāguktarūpe tu taṃ sūkṣmamubhayātmakam .. 510 ..
 
tasmāt paraṃ sphuradrūpaṃ nirādhārapadāśritam .
darpaṇaṃ darśayitvā tu nirmalaṃ tasya cāgrataḥ .. 511 ..
 
sandhimārgeṇa hṛtpajhe saṃpraviṣṭaṃ tu bhāvayet .
smṛtvā parātmanā taṃ ca svasaṃvidgagane hṛdi .. 512 ..
 
viśrāntaṃ bhāvayeddevaṃ svabhāvena samanvitam .
karmārcādiṣu bimbeṣu ṣaṭsu nityādisiddhaye .. 513 ..
 
pratiṣṭhiteṣu vidhivannityaṃ prābhātike'rcane .
tacchaktyā yojitāṃ śaktiṃ mūlabimbādyathāpurā .. 514 ..
 
samabhyarcyārghyapuṣpādyaistāmbūlāntaiḥ puroditaiḥ .
punarāropayenmūle tatra tatra niyojitām .. 515 ..
 
pūjārthaṃ karmabimbādau nityanaimittikādiṣu .
prāpteṣu tattatkarmādau mūlādāvāhya mantravit .. 516 ..
 
samāpya teṣu tatkarmāṇrārabdhāni yathārthataḥ .
samarpya mūlabimbe tu tebhyastatra visarjayet .. 517 ..
 
mantrānarghyādipātrasthān visṛjya prāk prayogataḥ .
śeṣamarghyādikaṃ sarvaṃ bhuktapūrveṇa vai saha .. 518 ..
 
pāṇinā toyapūtena viṣvaksenāya cārpya ca .
nyāsadvayaṃ ca saṃhṛtya manasā ca svavigrahāt .. 519 ..
 
niśśeṣasyopasaṃhāraṃ kuryādarghyādikasya ca .
yāgoddeśāttathā kuṇḍātstarādyasyākhilasya ca .. 520 ..
 
sahopalepanenaiva sarvamaṃbhasi nikṣipet .
dhartavyaṃ na ciraṃ cāgre yat purā viniveditam .. 521 ..
 
naivedyaṃ mantramūrtīnāṃ kiñcit puṣpaphalādṛte .
kavāṭabandhanaṃ kuryānmantraṃ kavacamuccaran .. 522 ..
 
niyojya tatra rakṣārthaṃ cakraṃ ca vihageśvaram .
svapecchayyāgato mantrī prātarutthāya pūrvavat .. 523 ..
 
yathoktaṃ sakalaṃ kuryāt prabodhayajanādikam .
sakṛt trayahaṃ ca saptāhaṃ pakṣaṃ māsamathāpi vā .. 524 ..
 
yoyajedvidhinānena bhaktiśraddhāsamanvitaḥ .
so'pi yāyāt paraṃ sthānaṃ kiṃpunaryo'tra saṃsthitaḥ .. 525 ..

Chapter - 8
śrīḥ .
aṣṭamo'dhyāyaḥ .
sanakaḥ .
bhagavan muniśārdūla sarvajña vadatāṃ vara .
garuḍapramukhānāṃ yadarcanaṃ prāgudīritam .. 1 ..
 
tadidānīṃ viśeṣeṇa vistareṇa prakāśaya .
śāṇḍilyaḥ .
śrṛṇu vakṣyāmi te samyaggaruḍasyārcanaṃ purā .. 2 ..
 
yena vijñātamātreṇa vāñchitaṃ sādhako'śnute .
viṣṇoḥsaṅkarṣaṇākhyasya vijñānabalaśālinaḥ .. 3 ..
 
mūrtirjñānabalākhyā yā sarvādhārasvarūṃpiṇī .
mahimeti jagaddhāturvijñoyo vihageśvaraḥ .. 4 ..
 
sarvarogabhayaghnaśca kṣepakaḥ sarvavidviṣām .
tatastamarcayennityaṃ prāsāde sthāpya mantravit .. 5 ..
 
prāṅkaṇe prathame vā'tha dvitīye mūlamandirāt .
agradeśe prakurvīta prāsādaṃ maṇṭapākṛtim .. 6 ..
 
caturdvārasamopetaṃ vargatrayasamanvitam .
vargaṣaṭkānvitaṃ vātha sarvālaṅkāraśobhitam .. 7 ..
 
mūlagehātribhāgoccamardhoccaṃ vā suvistaram .
tasmin brāhne'tha divye vā divyayukte'tha mānuṣe .. 8 ..
 
saṃsthāpya lohajāṃ vātha śailīmarcāṃ yathoditām .
trikālamarcayennityaṃ mukhyamūrtyarcanāntime .. 9 ..
 
tadvidhānaṃ viśeṣeṇa mantrapūrvaṃ śrṛṇu kramāt .
praṇavaṃ pūrvamuddhṛtya pakṣiśabdamanantaram .. 10 ..
 
pañcākṣaro mahāmantraḥ svāhāntaḥ saṃprakīrtitaḥ .
mantrārṇāni sabindūni prāgoṅkārānvitāni ca .. 11 ..
 
samuccāryātha turyāntairjñānādyaiśca hṛdādibhiḥ .
anetrairastraparyantairaṅgānītyavadhāraya .. 12 ..
 
prāṅmūlamantramadyādyavyatyayādviṣahā bhavet .
so'yaṃ mantraḥ samākhyātastridaśairapi durlabhaḥ .. 13 ..
 
pañcākṣara iti khyāto gāruḍho munisattama .
pañcāṅgāni yathāpūrvamakṣaraiḥ syuḥ sabindukaiḥ .. 14 ..
 
sāṅgenānena mantreṇa sthāpanīyo vidhānataḥ .
mūlālayagate bimbe susthite vātha yānage .. 15 ..
 
sthitaiva gāruḍī mūrtiryāne vā gamanonmukhī .
śayane cāsane caiva tvāsīnā vātha susthitā .. 16 ..
 
dvārāvaraṇadevānāṃ dhyānādhyāye viśeṣataḥ .
dhvajārohe'pi suvyaktaṃ lakṣaṇaṃ cāsya vakṣyate .. 17 ..
 
evaṃ jñātvā yathākālaṃ tanmantranirato dvija .
snātvā tadīyamantreṇa kṛtapādāvanejanaḥ .. 18 ..
 
upaspṛśya yathānyāyaṃ prāsādaṃ saṃpraviśya ca .
svāsane sukhamāsīnaḥ prāḍmukho vāpyudaḍmukhaḥ .. 19 ..
 
karaśuddhiṃ ca digbandhaṃ prāṇāyāmaṃ samāpya ca .
bhūtaśuddhiṃ ca vidhivanmantravinyastavigrahaḥ .. 20 ..
 
pakṣīśamudrāṃ baddhvātha hṛdayāmbhoruhodare .
svānandadhāmaniṣṭhasya devasya caturātmanaḥ .. 21 ..
 
saṃkarṣaṇāṃśāt saṃpūrṇavijñānabalasaṃkulāt .
avatāryāmṛnairbhogairjapāntaṃ prāgvadarcya ca .. 22 ..
 
tato mūrtairyajedbāhyaiḥ prāguktairbhogasaṃcayaiḥ .
pātraśiṣṭaiśca devānnaiḥ sādhitaiḥ pṛthageva vā .. 23 ..
 
tadarthaṃ kalpayet prāgvadarghyādyaṃ pātrapañcakam .
dvitayaṃ cāthavaikasmin pādyaṃ snānīyavāri ca .. 24 ..
 
arghyācāme tadanyasminnekasmin sakalaṃ tu vā .
prāgvat svadehavinyastān mantrānabhyarcya mantravit .. 25 ..
 
arghyādyairdhūpaparyantaistato dvāracatuṣṭaye .
vāstvīśaṃ kṣettanāthaṃ ca dvāralakṣmīṃ svamantrataḥ .. 26 ..
 
caṇḍādyaṃ ca gaṇaṃ prāgvadāsanaṃ kalpayet tataḥ .
śeṣapūrvaṃ ca dharmādyamaṣṭakaṃ vā dviraṣṭakam .. 27 ..
 
kālacakraṃ tadūrdhve tu sarojādyaṃ catuṣṭayam .
samabyarcya ca gandhādyairgaṇanāthādikānapi .. 28 ..
 
hṛtpajakarṇikāmadhye mānasairarcitaṃ purā .
svavidyayā samāvāhya svasthānādbimbahṛtkaje .. 29 ..
 
sakalīkṛtya vidhivadaṅgalāñchanabhūṣaṇaiḥ .
satyākhyayā dakṣiṇato balaśaktyā svarūpayā .. 30 ..
 
gaṇitrakaṃ ca mandārakusumastabakaṃ tathā .
kalaśaṃ cāmṛtādhāraṃ phaṇīndraṃ dakṣiṇāditaḥ .. 31 ..
 
vinyasellāñchanānyevaṃ kirīṭaṃ vanamālikām .
anantādīni nāgāni nyasyāni tadanantaram .. 32 ..
 
śaktiḥ prāguditā tasya baladharmasvarūpiṇī .
pakṣīśamudrāṃ sandarśya layayāgaṃ samācaret .. 33 ..
 
bhogayāgaśca kartavyaḥ pajhapīṭhatalopari .
prāgādipajhapatreṣu hṛdayādīni pūrvat .. 34 ..
 
vidikpatreṣu caivāstrameṣāṃ varṇāni pūrvavat .
rūpalāvaṇyabhūṣādyairmūlamantraśarīravat .. 35 ..
 
agnīśarakṣovāyavyakoṇeṣu vihageśituḥ .
catuṣṭayaṃ gaṇitrādyaṃ kirīṭaṃ vanamālikām .. 36 ..
 
purastāt pṛṣṭhato nyasya dakṣiṇottarayostathā .
catuṣṭayaṃ krameṇaiva śeṣādyāḥ pannageśvarāḥ .. 37 ..
 
dakṣiṇe vihageśasya satyākhyā karṇikopari .
prāṇāpānasamānodānavyāna prāṇarūpiṇaḥ .. 38 ..
 
madhyasthasya khageśasya bahiḥ prāgāditaḥ kramāt .
satyaḥ suparṇo garuḍastārkṣyaśca vihageśvaraḥ .. 39 ..
 
pañcātmakasya prāṇasya vikārastveṣa pañcadhā .
satyādyā dikṣu catvāraḥ koṇeṣu vihageśvaraḥ .. 40 ..
 
dyānameṣāṃ viśeṣeṇa samākarṇaya sāmpratam .
ācāṅghrigocarāt sarvo yasya dehastu pauruṣaḥ .. 41 ..
 
dvibhujastuhinābhastu sa satyaḥ prāṇadaivatam .
suparṇaḥ pajharāgābho nirmalaḥ svarṇalocanaḥ .. 42 ..
 
garuḍaḥ kāñcanābhastu kuṭilabhravaruṇekṣaṇaḥ .
kekarākṣastu tārkṣyo vai prābṛḍjaladasannibhaḥ .. 43 ..
 
dravatkanakanetrastu śabalābhastu pañcamaḥ .
caturbhujāḥ suparṇādyāḥ saumyarūpā hyanākulāḥ .. 44 ..
 
patatricaraṇāḥ sarve pakṣamaṇḍalamaṇḍitāḥ .
lambodarāḥ supīnāṅgāḥ kuṇḍalādyairvibhūṣitāḥ .. 45 ..
 
kuṭilabhrūsuvṛttākṣā vakra tuṇḍāḥ sitānanāḥ .
apānādisamīrāṇāmādhipatyena saṃsthitāḥ .. 46 ..
 
mahābalā mahākāyā raktatuṇḍo'tra pañcamaḥ .
svasvāṅguṣṭhadvayaprotagaṇitrobhayapāṇinā .. 47 ..
 
puṣpāñjalidharāḥ sarve mukhyena vihagottamāḥ .
suparṇaḥ paścimābhyāṃ tu pāṇibhyāṃ dakṣiṇāditaḥ .. 48 ..
 
mandārapuṣpastabakaṃ dadhadvismayamudrikām .
tathāvidhābhyāṃ garuḍaste dhatte vyatyayena tu .. 49 ..
 
tārkṣyaḥ paścimayornityaṃ dhatte dakṣiṇavāmayoḥ .
kadrūṃ tathā'mṛtaṃ kumbhaṃ pañcamo vihageśvaraḥ .. 50 ..
 
dakṣiṇena sudhākumbhaṃ vāmena tu phaṇīśvaram .
nityoditasya vyūhasya tathā śāntoditasya ca .. 51 ..
 
prāṇāpānādivāyūnāṃ pañcānāmapi nāmabhāk .
garuḍaḥ parivāratve dhvajatvepi viśeṣataḥ .. 52 ..
 
yojanīyastathānyeṣu saṣuptyādipadeṣu tu .
vāsudevādimūrtīnāṃ caturṇāṃ kramaśastvamī .. 53 ..
 
satyādyāstārkṣyaparyantāstattanmūrtyantareṣu tu .
triṣu triṣu samādeyāḥ satyādyāḥ keśavādiṣu .. 54 ..
 
pajhanābhādimūrtīnāṃ pañcamo vihageśvaraḥ .
parātparaparavyūha vyūhāntaratanorvibhoḥ .. 55 ..
 
prādurbhāvatanoścāpi jagadrakṣaṇakāṅkṣiṇaḥ .
khagānāṃ kāraṇatvācca prāgukto vā khageśvaraḥ .. 56 ..
 
iti te gāruḍavyūhaprabhāvaḥ saṃprakīrtitaḥ .
kumudādyāstato bāhye śakrādyāstadbahiḥ kramāt .. 57 ..
 
tardbahiḥ kumudādīnāṃ bhūteśāścotkaṭādayaḥ .
gaṇaśaḥ pūjanīyā vā tadagre baliṇḍale .. 58 ..
 
mahāpīṭhe'thavā pūjyā garuḍasyānuyāyinaḥ .
pālayantaśca tadbhaktān divyānyāyatanānyapi .. 59 ..
 
dhyātvaivamarcanaṃ kuryādāsanādyairyathoditaiḥ .
catuṣṣaṣṭyupacārairvā dvātriṃśadbhistu vetaraiḥ .. 60 ..
 
ṣoḍaśairupacārairvā mukhyamadyādhamakramāt .
tanniveditamannādyaṃ narāṇāṃ rogiṇāṃ sadā .. 61 ..
 
vandhyānāṃ vanitānāṃ ca jayecchūnāṃ ca bhūbhujām .
viṣopahataveṣāṇāṃ pradadyāt saṃvibhajya ca .. 62 ..
 
ārdrāyāṃ pratimāsaṃ taṃ viśeṣeṇaivamarcayet .
utsaveṣu viśeṣeṇa bhrāmayedutsavārcayā .. 63 ..
 
iti samyak samākhyātaṃ garuḍasyārcanaṃ param .
itaḥ paraṃ yacchrotavyaṃ tadvadasva mune'dhunā .. 64 ..
 
sanakaḥ .
mune sakaladharmajña bhagavan bhaktavatsala .
viṣvarksenasya vighnāreḥ pūjanaṃ vihitaṃ purā .. 65 ..
 
tadvidhānaṃ viśeṣeṇa vada sānugraho yadi .
śāṇḍilyaḥ .
pauṣkārākhye mahāśāstre purā puṣkarajanmanaḥ .. 66 ..
 
viṣvaksenārcanaṃ proktaṃ yathāvacchṛṇu tanmune .
pauṣkara uvāca .
kimarthamāha bhagavan vighnocchedakaraṃ prabhum .. 67 ..
 
samastavighnanāthānāṃ paramaṃ kāraṇaṃ ca yaḥ .
viṣvaksenastu yaṣṭavyo bhogabhūmigate'cyute .. 68 ..
 
kairdravyaiḥ kenavidhinā kiṃ karotyabhipūjitaḥ .
śrībhagavānuṃvāca .
bhavināṃ bhāvino vignāḥ saddharmavinivārakāḥ .. 69 ..
 
na yāgayajñadharmādyairmanye saṃsāriṇāṃ śubham .
tatpravṛttau tu ye vignāḥ protsāhavinivārakāḥ .. 70 ..
 
vyapayānti ca te sarve cakrajvālābhayārditāḥ .
prāgārjitena kenāpi karmaṇā dvija sāmpratam .. 71 ..
 
anubhuṅkte phalaṃ yāgāddvividhaṃ cāgrataḥsthitam .
tasya saṃrakṣaṇārthaṃ tu viṣvaksenaḥ sadaiva hi .. 72 ..
 
kāle yāgāvasānākhye dvitīye'vasare'thavā .
kṛtvā nirvyākulaṃ cittaṃ yaṣṭavyaḥ phalasiddhaye .. 73 ..
 
yāganirvartanāccheṣairamlānairarghyapūrvakaiḥ .
upacāramayairbhogaiḥ sarvairābharaṇādikaiḥ .. 74 ..
 
naivedyairmadhuparkādyairmukhyamūrterniveditaiḥ .
dvijapradānaśiṣṭaistu svayaṃ prāśanavarjitaiḥ .. 75 ..
 
tathā carvantarasthaiśca hyaparebhyo'niveditaiḥ .
saṃskṛtairūṣmaṇopetairmadhurājyapariplutaiḥ .. 76 ..
 
paiṣkara uvāca .
ka eṣo'tulavīryo hi yasya dūrāddravanti ca .
vighnā nimeṣamātreṇa trailokyonmūlanakṣamāḥ .. 77 ..
 
śrībhagavānuvāca .
kālavaiśvānarākhyā yā mūrtisturyātmano vibhoḥ .
sa eva dvijadevāsyo viṣvaksenaḥ prakīrtitaḥ .. 78 ..
 
sthita āhavanīyādibhedena makhayājinām .
ṛkpūtaṃ hutamādāya tarpayatyakhilaṃ jagat .. 79 ..
 
evaṃ mantramayādyāgāt sātvikādbrahnabhāvitāt .
saṃprāpya gurumūrterbai prāpaṇaṃ mantrasaṃskṛtam .. 80 ..
 
anāhutāmarāṇāṃ ca sarvalokanivāsinām .
svayaṃ saṃvibhajatyāśu tadanugrahakāmyayā .. 81 ..
 
jñātvaivaṃ tasya māhātmyaṃ vyaktisthaṃ phalasiddhaye .
trisandhyaṃ nityapūjāyāṃ balyante taṃ samarcayet .. 82 ..
 
vatsarotsavapūrveṣu tathā vaiśeṣikeṣvapi .
vyaktyādyādhārabhūteṣu kramāt kṛtvā purārcanam .. 83 ..
 
kevalaṃ vātha homāntaṃ svaśaktyā vibhavena vā .
vistareṇāthavā śaśvattataḥ kamalasaṃbhava .. 84 ..
 
kṛtvā parṇapuṭe toyaṃ pātre vā kalaśe'vraṇe .
tamātmanottare bhāge hyarcayitvā nivedya ca .. 85 ..
 
athāparasmin bāṇḍe tu tadastraparimantrite .
naivedyādbhāgamādāya tathā carvantarasthitāt .. 86 ..
 
odanādaṃśamuddhṛtya dadhyājyavyañjanaiḥ saha .
samālabhanapuṣpārdhyakuśāmbuparibhāvitam .. 87 ..
 
taddhṛnmantreṇa bahuśo hyabhimantryābjasaṃbhava .
tanmūlamantramuccārya dhyānabhāvanayānvitam .. 88 ..
 
prāksanniveśite bhāṇḍe samutkīrya pidhāya tat .
praṇavāṣṭakajaptaṃ vā tannāmnā saha pauṣkara .. 89 ..
 
ekaṃ vai sodakaṃ pātraṃ sanaivedyaṃ jalāplutam .
sarvatra sarvadā yāge kuryāt prāgvidhinā vinā .. 90 ..
 
taccāpi kṣmātale kūpe taṭākādau tu cotkiret .
nopabhogaṃ yathā yāti kākādiṣvabjasaṃbhava .. 91 ..
 
yasmāt sanmantrapūtaṃ tat prādhānyenābhivardhate .
ato niṣiddhaḥ pāpānāmapāpānāṃ viśeṣataḥ .. 92 ..
 
jñātvaivaṃ yatrato mantrī tanmantreṇa samarcayate .
sārṅgaṃ mantramato vakṣye yathāvadavadhāraya .. 93 ..
 
ākrāntamanalenaiva prāṇākhyaṃ bījanāyakam .
trailoktyaiśvaryadopetamūrjopari gataṃ tu tat .. 94 ..
 
tato vārāhamādāya bhūdharavyoma bhūṣitam .
viṣvaksenāya tadanu sanamaskaṃ padaṃ nyaset .. 95 ..
 
praṇavādyo hyayaṃ mantro viṣvaksenasya kīrtitaḥ .
pūrvabījaṃ hi yaccāsya ūkārasvaravarjitam .. 96 ..
 
ākārādyaiśca ṣaḍdīrghairbhinnamaṅgagaṇaṃ nayet .
praṇavena svanāmnātha jātibhiṣṣaḍbhiranvitam .. 97 ..
 
namassvāhādibhiścāyaṃ viṣvaksenasya aṅgakaḥ .
sāṅgenānena mantreṇa pratiṣṭhāpyo vidhānataḥ .. 98 ..
 
prathamāvaraṇe vātha dvitīyāvaraṇe'thavā .
īśānasomadiṅmadhye prāsāde dakṣiṇāmukhe .. 99 ..
 
mūlālayoccānnīce tu kalpite garbhamandire .
brahnasthāne'thavā divye mūlaberāṃśamānataḥ .. 100 ..
 
kalpitasya śilādārulīhapūrvaistu vastubhiḥ .
pūjanaṃ mukhyakalpaṃ syādanukalpe'gramaṇṭape .. 101 ..
 
prāguktakoṇabhūbhāge mekhalātrayanirmite .
pīṭhe'vatārya gaganādamūrtaṃ mūrtameva vā .. 102 ..
 
kebalaṃ balidānena tarpayedudakena ca .
catussthānāvatīrṇasya maṇḍalādiṣu vṛttiṣu .. 103 ..
 
paravyūhādirūpasya devasya yajanāvadhau .
prāsādāntargatasyāpi svasthānasthasya maṇṭape .. 104 ..
 
pūjanaṃ vidhivat kāryamārambhadivasāditaḥ .
sarvakarmāvasāne tu maṇḍalādigate vibhau .. 105 ..
 
sve sve dhāmni visṛṣṭe tu dhyātvā maṇḍalamadhyataḥ .
pūjayedvidhivanmantrī dvitīye vāsare'pi ca .. 106 ..
 
bhagavadyajanārthaṃ tu prāsādasthaṃ viśeṣataḥ .
yathāvidhi samabyarcya naivedyaistanniveditaiḥ .. 107 ..
 
arghyādyairakhilairanyaistāmbūlādyaiśca nityaśaḥ .
jalasthalādinilayāṃstadbhūtāṃścātha tarpayet .. 108 ..
 
prāsādasthasya tasyātha dehamānānusārataḥ .
kṛtvā hemādibhirdravyairviśeṣāryāṃ vidhānataḥ .. 109 ..
 
ugrāṃ vā śāntarūpāṃ vā vighnavidhvaṃsanakṣamām .
caturbhujāṃ vā dvibhujāmāsīnāṃ vā samutthitām .. 110 ..
 
dvibhujasya caturhastāmanyathā vā prakalpitām .
vaiśeṣikeṣu prāpteṣu pūjayedutsavārcayā .. 111 ..
 
mṛgayādyutsave prāpte yatra yatra vrajet prabhuḥ .
tatra tatra nayedenaṃ nirvidhnaphalasiddhaye .. 112 ..
 
dhyānamasya pravakṣyāmi yathāvacchṛṇu sattama .
navadūrvāṅkurābhaṃ ca tvīṣatpittalakāntibhṛt .. 113 ..
 
caturdaṃṣṭraṃ caturbāhuṃ catuṣkiṣkuṃ caturgatim .
pūrṇāṅgaṃ kesariskandhaṃ pṛthūrasthalarājitam .. 114 ..
 
dakṣiṇāvartanimnena nābhirandhreṇa śobhitam .
ājānubāhuṃ śrīmantaṃ pirṅgalārjirjaṭādharam .. 115 ..
 
dravatkanakapiṅgākṣaṃ cipiṭaṃ pṛthunāsikam .
sitadīrghanakhaśreṇīśobhitaṃ kuṭilabhruvam .. 116 ..
 
vistīrṇagaṇḍavadanaṃ bālendukuṭilopamaiḥ .
navakiṃśvaruṇākārairlomaiḥ saṃpūrṇavigraham .. 117 ..
 
śobhanena pralambena pṛthunā pronnatena ca .
māṇikyakuṇḍalāḍhyena yuktaṃ śrotradvayena tu .. 118 ..
 
makuṭenonnatenaiva hārādyairupaśobhitam .
citrakauśeyavasanaṃ vicitrasragvimaṇḍitam .. 119 ..
 
pralayadvādaśādityasahasraguṇadīdhitim .
īṣadūrghve tathādiryagvinipātitalocanam .. 120 ..
 
kundendukāntidaśanaṃ kiñcidvihasitānanam .
svabhāvasaumyamamalaṃ māyākrodhoparañjitam .. 121 ..
 
savilāsacalatpādanyāsasthānakasaṃsthitam .
svenāntaḥ karaṇenaiva bhāvayantaṃ paraṃ padam .. 122 ..
 
aṅguṣṭhādi kaniṣṭhāntaṃ vāmapāṇau latātrayam .
nāmayatyunnatā caikā ghrāṇāgre viniyojitā .. 123 ..
 
sadvighnabhītipradayā tvanayā mudrayānvitam .
rathāṅgaśaṅkhahastaṃ ca lambamānagadādharam .. 124 ..
 
śroṇītaṭanibiṣṭena sāvahelena pāṇinā .
itthaṃrūpadharaṃ devamanekādbhutavikramam .. 125 ..
 
ugrarūpamiti dhyāyedāgneyamanalaprabham .
daṃṣṭrātarjananirmuktaṃ sābhayaṃ śāntalakṣaṇam .. 126 ..
 
mukhyadakṣiṇahastena bhaktānāmabhayapradam .
tathāvidhena vāmena lambamānagadādharam .. 127 ..
 
pṛṣṭhadakṣiṇavāmābhyāṃ cakraśarṅkhadharaṃ kramāt .
evaṃ caturbhujasyoktaṃ dvibhujasyāvadhāraya .. 128 ..
 
uktābhyāmugraśāntābhyāṃ śarṅkhacakradvayaṃ vinā .
prāguktadvitayaṃ vātha dvitīyaṃ cintitaṃ tu vā .. 129 ..
 
gadāvirahitaṃ vātha vāmakaṭyavalambitam .
sthānake vā'sane vāmamūrudeśe niveśitam .. 130 ..
 
gopanīmudrayā vātha kaṭakākāramudrayā .
ubhābhyāmapi pāṇibhyāṃ viśrāntaṃ pīṭhapṛṣṭhataḥ .. 131 ..
 
avaṣṭabhya gadāmūrdhve mātaṅgamusalākṛtim .
prākpaḍhadalamākramya pādābyāṃ karṇikāsanam .. 132 ..
 
susthitaṃ karṇikāyāṃ vā prāgvadanyairalaṃkṛtam .
evaṃ dhyānaviśeṣeṣu tvekaṃ sthāpya vidhānataḥ .. 133 ..
 
samarcayīta kāleṣu prāgukteṣu svamantrataḥ .
catussthānārcanārthaṃ tu ṇḍalānāṃ tu madhyataḥ .. 134 ..
 
pūjiteṣvatha mantreṣu niyukteṣu svadhāmani .
īśānasomadiṅmadhye caturaśre pure'thavā .. 135 ..
 
dvāraśobhāśranirmukte rekhātritayabhūṣite .
tadantare'rdhacandrasthe kamale'ṣṭadalānvite .. 136 ..
 
sāmrājyena niyukte'smin vignānāmacyutena tu .
pūjite vidhinā śaśvadabhīṣṭaṃ sādhako'śnute .. 137 ..
 
tasmānmantraistadīyaistu snātvā pūrvavidhānataḥ .
prakṣālya pāṇipādau vā tvācamya nyāsamācaret .. 138 ..
 
tadadhiṣṭhātṛkatvena dhāraṇābhiḥ svavigraham .
śodhayitvā punarnyasya ṣaḍaṅgaṃ tatkarāditaḥ .. 139 ..
 
prāgvadānandadhāmācca hyavatārya tathā prabhum .
iṣṭvā hṛtpuṇḍarīke tu svāpekṣānipkalātmakam .. 140 ..
 
tameva sakalatvena yātaṃ dhyātvā yajedvahiḥ .
prāgvadardhyādipātrāṇi pratiṣṭhāpya svavigrahe .. 141 ..
 
vinyastamantrānabhyarcya dvāredakṣiṇasaumyayoḥ .
caṇḍapracaṇḍasadṛśau balaprabalasaṃjñitau .. 142 ..
 
vāyuvegaṃ mahāprāṇaṃ dvārāgre garuḍopamam .
samabhyarcya yathāpūrvaṃ prāgdatvā kamalāsanam .. 143 ..
 
dharmādyanantaparyantaṃ pañcakaṃ navakaṃ tu vā .
satvenācchāditaṃ paścāt kevalenāmbujaṃ smaret .. 144 ..
 
tasminnāvāhya taṃ devaṃ hṛdaye dhyānacoditam .
sannidhānādikaṃ kṛtvā mudrābandhapurassaram .. 145 ..
 
samabhyarcyārghyapuṣpādyairlayayāgavidhānataḥ .
karṇikāmadhyagaṃ tasya hṛdādyaṃ mukhyamantravat .. 146 ..
 
pajhacchadāntarasthāśca tadākāradyutiṃ vinā .
kintvaṅgānāṃ ca sarvatra ghyānamuktaṃ sitādikam .. 147 ..
 
kriyākhyāṃ taijasīṃ śaktiṃ svāhāparyāyarūpiṇīm .
lakṣmīrūpadharāṃ pītāṃ sarvālaṅkāramaṇḍitām .. 148 ..
 
priyānurūpāṃ satataṃ svāsīnāṃ vātha susthitām .
dakṣiṇottarayogena cāmarobhayadhāriṇīm .. 149 ..
 
hrīṃ kriyāyai svāhānto mantro'yaṃ saṃprakīrtitaḥ .
anena svāmino dehāttaijasādvighnasūdanāt .. 150 ..
 
vāmapārśve'vatāryāsya bhogayāgāvasānataḥ .
gajānano jayatseno harivaktro mahābalaḥ .. 151 ..
 
kālaprakṛtisaṃjñaśca caturthaḥ kamalodbhava .
gaṇarājeśvarā hyete catvāraścaṇḍavigrahāḥ .. 152 ..
 
ājñāpratīkṣakāścāsya suśvetacamarodyatāḥ .
vināyakādayaścaiva vighneśāḥ pravarāstu ye .. 153 ..
 
amīṣāṃ gaṇanāthānāṃ nityamājñānupālinaḥ .
īśānādiṣu koṇeṣu pardmabāhye sthitān nyaset .. 154 ..
 
vīkṣamāṇā vibhorvaktraṃ tattulyasthānakaiḥ sthitāḥ .
tadvatkarārṅkitāḥ sarve kintu mudrāvivarjitāḥ .. 155 ..
 
dhyānameṣāṃ pṛthagbhūtaṃ śārīramavadhāraya .
bhīmadvipendravadanaṃ caturadaṃṣṭraṃ trilocanam .. 156 ..
 
kambugrīvaṃ caturbāhuṃ pūrṇacandrāyutadyutim .
hāranūpurakeyūramekhalādāmamaṇḍitam .. 157 ..
 
nānāsraggandhavastrāḍhyamanaupamyaparākramam .
dhyāyedgajānanamato jayatsenaṃ ca saṃsmaret .. 158 ..
 
mahatturaṅgavadanaṃ pajharāgācalaprabham .
dravaccāmīkarākṣaṃ ca tvanekādbhutavigraham .. 159 ..
 
harivaktramato dhyāyet saṭācchuritamastakam .
niṣṭaptakanakaprakhyaṃ dyoraghargharanisvanam .. 160 ..
 
mṛgarārḍvadanaṃ vipra kalpāntanilaveginam .
kālaprakṛtināmānaṃ bhāvayedañjanadrivat .. 161 ..
 
daṃṣṭrākarālavadanaṃ pirṅgalaśmaśrulocanam .
jhaṣakuṇḍalabhṛdraudraṃ mīnavannimnanāsikam .. 162 ..
 
gaṇarājeśvarāḥ hyete mahāpuruṣalakṣaṇaiḥ .
saṃyuktāścākhilairvipra āpādāt kandharāvadhi .. 163 ..
 
yatkiñcinmaṇḍanaṃ vastu tadādyoktaṃ smarettriṣu .
eteṣāmarcanaṃ kuryāt svanāmnā praṇavādinā .. 164 ..
 
namontenābjasaṃbhūta nānāsiddhiphalāptaye .
aṣṭāṣṭakaistadardhairvātasyārdhairvā yathāruci .. 165 ..
 
kṣiprakarmaprasidhdyarthamaṣṭabhirvā samarcayet .
tanniveditamannādyamarghyasrakcandanādikam .. 166 ..
 
na deyaṃ kasyācit prājñairaihikāmuṣmikāptaye .
svāśritānāmanujñātaṃ bhūtānāṃ caiva tena tat .. 167 ..
 
nityaṃ tadūrdhvatasteṣāmāśāsthagitacāriṇī .
ata eva hi bhoktṝṇāmarthahāniṃ dadanti te .. 168 ..
 
nūnamāśāgaṇaṃ sarvaṃ dhvaṃsayanti sadaiva hi .
tasmāddadāti yo'nyeṣāṃ svayamaśnāti vā'dhameḥ .. 169 ..
 
mohādupekṣate vāpi sa yāti narake'dhamaḥ .
ataḥ śreyorthinā kāryaḥ parihāraḥ sadaiva hi .. 170 ..
 
taccāpi kṣmātale kūṣe taṭākādau tu cotkṣipet .
nopabhogaṃ yathā yāti kākādiṣvabjasaṃbhava .. 171 ..
 
ya smāt sanmantrapūtaṃ tat prādhānyenāpi vardhate .
ato niṣiddhaḥ pāpānāmapāpānāṃ viśeṣataḥ .. 172 ..
 
iti samyak samākhyātaṃ viṣvaksenārcanaṃ tava .
ataḥ paraṃ yadvaktavyamasti cettadvadasva bhe .. 173 ..
 
sanakaḥ .
kumudādyāvṛtīśānāṃ dvārāvaraṇavāsinām .
śilālohādibhiḥ klṛptā yā yā mūrtiḥ pratiṣṭhitā .. 174 ..
 
tatra tatra ca kiṃ kāryamarcane tadvadasva me .
śāṇḍilyaḥ .
dvārāvaraṇadevānāṃ susthitānāṃ svasajhasu .. 175 ..
 
calānāṃ vātha hemādyairnirmitānāṃ yathāvidhi .
trikālaṃ vā dvikālaṃ vā saṃkaṭe tvekakālikam .. 176 ..
 
tattanmantreṇa kurvīta pūjāmaṣṭopacārataḥ .
paravyūhādirūpasya viṣṇordivyālayādiṣu .. 177 ..
 
prāsādaberaprākāragopuradvāramaṇṭapān .
pacanālayapānīyaśālāpuṣpādimaṇṭapān .. 178 ..
 
dhanadhānyāmbarāvāsamālikābaliviṣṭarān .
tathārṅgāśrayasardmāni gośālāvāhanāspadān .. 179 ..
 
apūrvānathavā jīrṇān naṣṭāṃścaiboddharanti ye .
grāmādirathyāvaraṇānutsavabhramaṇāya ca .. 180 ..
 
phalapuṣpadrumāḍhyāni vāpīkūpānvitāni ca .
viśrāmamaṇḍapopetanipānālahkṛtāni ca .. 181 ..
 
udyānāni prakurvanti ye bhaktyā tu jagatprabhoḥ .
kedārāpaṇapūrvāṇi sādhanāni dadanti ye .. 182 ..
 
samārādhakapūrvāṇāṃ tadaiva paricāriṇām .
dāsīdāsakuṭumbānāṃ devālāyanivāsinām .. 183 ..
 
poṣaṃ kurvanti ye vṛtyā nityayā prītaye vibhoḥ .
devasyāṅgāṅgirūpasya parivāragaṇasya ca .. 184 ..
 
nū purādikirīṭāntairvigrahaṃ bhūṣayanti ye .
prāsādagopurādīni cāmīkaramayāni ca .. 185 ..
 
śayanāsanayānāni rathāni vividhāni ca .
mahānti hemasadratnaracitāni samantataḥ .. 186 ..
 
dviradāṃśca varāśvāṃśca yāgopakaraṇāni ca .
pādyārghyapātrapūrvāṇi pādodādipratigrahān .. 187 ..
 
bhadrapīṭhaṃ tathā dīpadhūpayorlakṣaṇānvitam .
pātrayugmaṃ ca vai ghaṇṭāmakṣasūtrādikānyapi .. 188 ..
 
chatrāṇi cāmarādīni sitāni vividhāni ca .
upānatpādukādīni pādapīṭhānyanekaśaḥ .. 189 ..
 
haviḥsthālīśca vividhāḥ sādhārāśca salakṣaṇāḥ .
hemarājatatāmrotthāstāmbūlādhārasaṃyutāḥ .. 190 ..
 
sruk sruvādīni bhāṇḍāni yānyanyāni samarcane .
upayogyāni sarvāṇi ye'rpayanti jagadvibhoḥ .. 191 ..
 
devadravyāṇi rakṣanti devasvaṃ ca bhayānvitāḥ .
sadāgamādisiddhāntaniścayārthapraśaṃsakāḥ .. 192 ..
 
dīkṣāpayanti sadbhaktān ye vedāntārthasūcakāḥ .
bhāṣābhiḥ svasvakīyābhirye tadarthaprabandhakāḥ .. 193 ..
 
bhaktottamāste vijñeyāstān divyāyatanādiṣu .
calasthiravibhāgena lohairvā śilayāthavā .. 194 ..
 
svasvavarṇāśramācārasadṛśākṛticeṣṭitān .
baddhāñjalipuṭān vātha pramāṇenopalakṣitān .. 195 ..
 
lāñchitānścakraśarṅkhābhyāṃ bhujayordakṣiṇāditaḥ .
pajhaviṣṭaramadhye tu svāsīnān vātha susthitān .. 196 ..
 
ṛjusthityā yathāśobhaṃ vaiśākhasthānakena vā .
nirmāya ca vidhānena prāṅkame maṇṭape'thavā .. 197 ..
 
prāsādeṣvanurūpeṣu kalpiteṣvagrato vibhoḥ .
yathāvakāśaṃ vāme vā dakṣiṇe vātha paścime .. 198 ..
 
svasvamantraiḥ pratiṣṭhāpya vidhivacchraddhayārcayet .
śrṛṇu mantrāṃstadīyāṃstu sthāpanādiṣu karmasu .. 199 ..
 
pradhānapuruṣeśātmatārakabrahnaṇā'thavā .
ahaṃ sa tārakeṇaiva savisargeṇa cāntime .. 200 ..
 
ādyena vā dvitīyena yuktayā tritayena vā .
saṃjñayā yojanīyāste sāṅgayāgānataḥ śrṛṇu .. 201 ..
 
tārādyayordvayorekaṃ ṣoḍhā kṛtvā tadantime .
jñānādihṛdayādīni caturthyantānyudīrayet .. 202 ..
 
praṇavādhārayuktāni prāgevāṅgānyamūni vai .
vinyasya saṃyajennityaṃ bhaktān paramadharmiṇaḥ .. 203 ..
 
pāratantrye vidhirayaṃ bhaktānāṃ saṃprakīrtitaḥ .
svātantrye cāgrahārādau vipine vā nadītaṭe .. 204 ..
 
saprākāraṃ vimānaṃ tu yatheṣṭatalaśobhitam .
kalpayitvā prayatnena rathyābhiśca pariṣkṛtam .. 205 ..
 
deśāntaragatānāṃ vā bhagavallokavāsinām .
dṛśyarūpamadṛśyaṃ vā devasārūpyatāṃ gatam .. 206 ..
 
sthāpayitvā vidhānena prāsāde mānuṣe pade .
divyamānuṣayorvātha divye vā mānuṣāśrite .. 207 ..
 
viṣṇormantrāsanāvyaktapajhamadhyasthacetanāt .
bhaktabimbahṛdambhoje caitanyamavatārya ca .. 208 ..
 
sakalīkṛtya mantreṇa sāṅgenābhyarcayet sadā .
āvāhane viśeṣo'yaṃ jīvatāṃ vāpyajīvatām .. 209 ..
 
sarvatrāvyaktapajhādyairaṣṭabhirvā dviraṣṭabhiḥ .
bhogaiḥ prāguditaiḥ sphītaistāmbūlāntairanukramāt .. 210 ..
 
tattajjanmadine kāryaṃ teṣāṃ vaiśeṣikārcanam .
kṛtvā pajhadhvajārohaṃ kāryastatra mahotsavaḥ .. 211 ..
 
devena saha kartavyaḥ paratantrotsave dhvajaḥ .
bhaktapraṇītā gādhāśca śrutyantārthopabṛhnitāḥ .. 212 ..
 
śrāvayedvidhivaddevaṃ bhaktyā gītipurassaram .
tanniveditamannādyaṃ gāyakebyaḥ pradāpayet .. 213 ..
 
iti te vainateyādiparivāragaṇasya ca .
pūjanaṃ sarbamākhyātaṃ nānāsiddhiphalapradam .. 214 ..
 
gopanīyaṃ prayatnena nāstikānāṃviśeṣataḥ .
prakāśayasva bhaktānāṃ nityakarmaratātmanām .. 215 ..

Chapter - 9
śrīḥ .
navamo'dhyāyaḥ .
śāṇḍilyaḥ .
evaṃ kālatraye kuryāt pūjanaṃ mantravittamaḥ .
na ca kālatrayānnyūnaṃ pūjanaṃ vihitaṃ sadā .. 1 ..
 
prāsādeṣu svayaṃvyaktapūrveṣu dvijasattama .
kālatrayaṃ pradhānaṃ syāttadūrdhvaṃ karturicchayā .. 2 ..
 
vibhavāpekṣayā caiva vardhayeta yathākramam .
yāvarddvādaśamaḥ kālastāvadvai munipurṅgava .. 3 ..
 
śreṣṭhaḥ prabātakālaḥ syāt triṣu kāleṣu vai punaḥ .
yathāvanmantravinyāsamātmanaḥ karadehayoḥ .. 4 ..
 
hṛdyāgaṃ sthānasaṃśuddhiṃ sāyāmāṃ bhautikīṃ tataḥ .
nityaṃ prābhātike kuryādanyatrecchānurūpataḥ .. 5 ..
 
snapanaṃ balidānaṃ ca kuryāt kālatraye sadā .
mūrterāsanapūjā tu kāryā kālacatuṣṭaye .. 6 ..
 
pañcakāle bhavennyāsaḥ ṣaṭkāle havanakriyā .
ata ūrdhveṣu kāleṣu japāntaṃ pūjanaṃ bhavet .. 7 ..
 
alaṅkārāsanādyaṃ ca pūrvavat kramayogataḥ .
vinoktena prakāreṇa hyanyathā na samācaret .. 8 ..
 
mukhyakalpe tu homāntā nityanaimittikātmakāḥ .
pūjāḥ krameṇa vai kuryāt tattaddhomāvasānikāḥ .. 9 ..
 
anukalpe tu japyāntaṃ yāgānantariteṣu vai .
yāgeṣu havanānteṣu nityanaimittikādiṣu .. 10 ..
 
tattadyāgaṃ japāntaṃ ca kramāt kṛtvā tataḥ param .
tattaddhomān muniśreṣṭha kramāt kuryādyathāvidhi .. 11 ..
 
anukalpeṣu yāgeṣu hyupakāloditeṣu vai .
āsanārghye tataṛ pādyamācāmaṃ sapratigraham .. 12 ..
 
gandhaṃ mālyaṃ tathā dīpaṃ dhūpaṃ mātrāṃ krameṇa tu .
datvā bhojyāvasānaṃ tu kramāddadyādvidhānataḥ .. 13 ..
 
atha dvādaśakālādi yāvat kālatrayaṃ dvija .
nāḍikānāṃ vibhāgaṃ tu krameṇaivāvadhāraya .. 14 ..
 
brāhnānmuhūrtādārabhya sapādaṃ ghaṭikādvayam .
nirvartya nityakarma prāk snānapūrvaṃ yathāvidhi .. 15 ..
 
sapādaikottarā nāḍyo daśa prābhātike'rcane .
tato nāḍīcatuṣkaṃ tu bhavedyāgadvayasya tu .. 16 ..
 
tatastvardhottarā nāḍyastisraḥ syussvānhikasya tu .
paścādardhottarāḥ sapta nāḍyo madhyandinārcane .. 17 ..
 
bhūyastu ghaṭikāyugmaṃ yāgasya dvijasattama .
tato'parāhṇayāgasya bhavettu ghaṭikātrayam .. 18 ..
 
svādhyāyasya bhavet kālastatastu ghaṭikādvayam .
ardhottarā bhavennāḍī svasya sāyantanī kriyā .. 19 ..
 
tataḥ pradoṣayāgasya sārdhāḥ sapta ca nāḍikāḥ .
tato yāgadvayaṃ kuryāddhaṭikānāṃ catuṣṭaye .. 20 ..
 
paścānniśīthayāgasya bhavedvai nāḍikātrayam .
bhūyastu pūjanaṃ vipra kuryādvai ghaṭikādvaye .. 21 ..
 
tatastu pratyuṣo yāgaḥ sārdhaṃ syānnāḍikādvayam .
yogapūrvaṃ tu viśrāmaścatasro nāḍikāstataḥ .. 22 ..
 
yatra dvādaśakālejyā tatrāyaṃ kālanirṇayaḥ .
yatraikādaśakālejyā tatrāyaṃ krama ucyate .. 23 ..
 
niśīthayajanādūrdhvaṃ pratyuṣaḥ pūjanaṃ bhavet .
yadvā prādoṣikādūrdhvaṃ kālamekaṃ vilopayet .. 24 ..
 
viśrāmasya bhavet kālo nāḍīnāṃ ṣaṭkameva ca .
yadā tu daśakāleṣu pūjanaṃ vihitaṃ tadā .. 25 ..
 
madhyāhnapūjanādūrdhvamaparāhṇārcanaṃ bhavet .
tathā madhyāhṇapūjāyāḥ sārdhāstu nava nāḍikāḥ .. 26 ..
 
yatra kāleṣu navasu pūjanaṃ vihitaṃ tadā .
niśīthapūjanāt pūrvamekaṃ yāgaṃ tu lopayet .. 27 ..
 
daśa nāḍyo'rdhahīnāḥ syustadā prādoṣike'rcane .
yatra kālāṣṭake yāgā vihitā dvijasattama .. 28 ..
 
tadā prābhādikādūrdhvamekaṃ yāgaṃ vilopayet .
tadā prābhātike yāge sāṃśā nāḍyastrayodaśa .. 29 ..
 
yajanaṃ saptakāleṣu yadā syāddvijasattama .
pradoṣaśca niśīthasca pratyūṣaśca tathā niśi .. 30 ..
 
niśīthasya bhavet kālaścatasro nāḍikāstadā .
ardhahīnāścatasrastu ghaṭikāścaramasya tu .. 31 ..
 
yatra vai kālaṣaṭke tu pūjanaṃ vihitaṃ tadā .
pūrvamadhyāparāhṇāstu divākālāstrayaḥ smṛtāḥ .. 32 ..
 
svasya prābhātakṛtyasya sāṃśaṃ nāḍītrayaṃ tadā .
sārdhāścatasro nāḍyastu svasya madhyandinasya tu .. 33 ..
 
prātarādyā niśīthāntāḥ pañcakālā udāhṛtāḥ .
tadā śiṣṭāstu ghaṭikā yogaviśrāmayoḥ smṛtāḥ .. 34 ..
 
ete'parāhṇarahitāścatuṣkālāḥ prakīrtiṃtāḥ .
pañcakaṃ ghaṭikānāṃ tu svādhyāyasya bhavettadā .. 35 ..
 
prātarmadhyandinaṃ sāyaṃ trayaḥ kālā yathākramam .
tadānīmavaśiṣṭāstu ghaṭikāḥ svasya karmaṇaḥ .. 36 ..
 
anukalpe tu kālaḥ syādeko mādhyandino'thavā .
mādhyandinaśca naiśaśca dvau kālau śaktito dvija .. 37 ..
 
yatrāvaraṇabāhulyaṃ tathā ca balivistaraḥ .
bhagavadyāgavistāro mahatā vibhavena tu .. 38 ..
 
anekā mūrtayo yatra pūjyante vistareṇa tu .
tatra tatra samabhyūhya svabuddhyā tu samācaret .. 39 ..
 
vṛddhiṃ pradhānakāle tu nāḍikānāṃ mahāmate .
saṃkṣepamupasandhyāsu tattatkarmānuguṇyataḥ .. 40 ..
 
evamukteṣu kāleṣu yaḥ pūjayati sarvadā .
sa pūjāphalamāpnoti sākalyena mahāmate .. 41 ..
 
yathā kālātyayo na syāttathā kuryāt prayatnataḥ .
ukte'smin samatikrānte kāle doṣo bhavenmahān .. 42 ..
 
manujaiḥ kalpite sthāne ityuktā nāḍikāsthitiḥ .
svayaṃ vyaktādike'pyevaṃ sthānānāmārṣapaścime .. 43 ..
 
catuṣṭaye bhavedvipra kālānāṃ tu vinirṇayaḥ .
viśeṣaḥ śrūyatāmatra niyateṣvapi karmasu .. 44 ..
 
vatsarotsavapūrveṣu nānānaimittikeṣu ca .
pavitrārohaṇānteṣu kāmyeṣu vividheṣu ca .. 45 ..
 
tathā ca prāyaścitteṣu rāṣṭrabhaṅgādidoṣataḥ .
yadvā yajanavistārādasāmarthyādikena vā .. 46 ..
 
tattatkarmodite kāle samatīte kṣaṇādike .
na doṣo vidyate vipra tattatsthānaprabhāvataḥ .. 47 ..
 
sadāgamaparairvipraiḥ paścakālaparāyaṇaiḥ .
cāturātmyaikaniṣṭhaistu ananyairadhikāribhiḥ .. 48 ..
 
prāguktairvyāpakairmandnairdvādaśākṣarapūrvakaiḥ .
aṅgopāṅgādisaṃyuktairdivyaśāstroktamārgataḥ .. 49 ..
 
yajanaṃ kriyate yatra tatrāpi ca viśeṣataḥ .
kālātikramadoṣastu vidyate na kadācana .. 50 ..
 
tathāpi kālātikrāntau viśeṣamavadhāraya .
vyāmiśrayājibhirvarṇairnirmitāyatanāstu ye .. 51 ..
 
teṣu karmaṇi nitye'pi kāmye naimittike'pi vā .
vividhe'pi tathā vipra prāyaścittākhyakarmaṇi .. 52 ..
 
tattaduktasya kālasya muhūrtasyāpyatikrame .
karturgurośca sthānasya tasya doṣo mahān bhavet .. 53 ..
 
ananyaśaraṇairvarṇaiḥ sthāne tu parikalpite .
ārambhaḥ prātarijyāyā api yāmāṣṭamāṃśakam .. 54 ..
 
nātikrāmenna madhyāhnaḥ sāṣṭāṃśaṃ praharadvayam .
na ca sāyantanārambho rātrau yāmāṣṭamāṃśakam .. 55 ..
 
niśīthapūjānārambho na ca nāḍīstrayodaśa .
pratyuṣaḥ pūjanārambhaḥ na ca hyekonaviṃśatim .. 56 ..
 
atikramecceddoṣaḥ syāt kartrāditritayasya ca .
naimittikādike prāgvadbhaveddoṣasya nirṇayaḥ .. 57 ..
 
sacchūdraiḥ kalpite vipra sthāne tu vinibodha me .
ahani prātarārambho yāmāṃśaṃ na vyatikramet .. 58 ..
 
na ca mādhyandinārambhaḥ sapādaṃ praharadvayam .
rātrau sāyantanārambho yāmāṃśaṃ na vyatikramet .. 59 ..
 
niśīthayajanārambho na ca nāḍīdvisaptakam .
nātikrāmet pratyuṣastu viṃśatiṃ yadyatikramet .. 60 ..
 
sabandhukasya vai kartuḥ sthānasya ca gurorbhavet .
bhayaṃ naimittikādīnāṃ prāgvattattadatikrame .. 61 ..
 
sadvaiśyaiḥ kalpite sthāne vibhāgamavadhāraya .
prāgijyopakrame nāḍīdvitayaṃ hyudayāt param .. 62 ..
 
nātikramenna mādhyāhno hyaṣṭāviṃśatināḍikāḥ .
rātrau sāyantanārambhaktritayaṃ na vyatikramet .. 63 ..
 
niśīthayajanārambho yāmau dvau na hyatikramet .
pratyuṣaḥ pūjanārambho na ca nāḍyekaviṃśatim .. 64 ..
 
naimittikādyaṃ tritayaṃ na ca kālamatikramet .
prāguktaṃ yadyatikrāmet karturvai deśikasya ca .. 65 ..
 
sabandhukasya jāyeta mahāvyādhyādipīḍanam .
sthānasya dhānyanāśaḥ syānmahābhūtairupaplavaḥ .. 66 ..
 
sadāgamajñaiḥ kṣatraistu klṛpte vakṣyāmyataḥ param .
prātarijyāsamārambho yāmārdhaṃ na hyatikramet .. 67 ..
 
na ca mādhyandinārambhaḥ sārdhaṃ yāmadvayaṃ dvija .
na ca sāyantanārambho yāmārdhaṃ na hyatikamet .. 68 ..
 
niśīthayajanārambho nāḍīṣoḍaśakaṃ na ca .
yāmatrayaṃ tadanyastu na ca naimittikādikam .. 69 ..
 
uktaṃ kālamatikrāmet pramādādyadyatikramet .
deśakṣobhādidoṣaḥ syāt pūrvoktatritayasya ca .. 70 ..
 
pañcakālaparairvipraiḥ kalpite'pi nibodha me .
prāgijyopakramo nāḍīpañcakaṃ na vyatikramet .. 71 ..
 
na ca mādhyandinārabhbho nāḍikānāṃ tu viṃśatim .
na ca sāyantanārambho nāḍīṣṭkamatikramet .. 72 ..
 
nātikramenniśīthejyā nāḍyaḥ saptottarā daśa .
caturviṃśatimantejyā nāḍīnāṃ na hyatikramet .. 73 ..
 
na ca naimittikādyasya prāptakālavyatikramaḥ .
evamuktaṃ tu niyamaṃ yena kenāpyatikramet .. 74 ..
 
sthānabhraṃśādidoṣaḥ syāddeśikāditrayasya ca .
ṛṣibhiḥ kalpite sthāne viśeṣamavadhāraya .. 75 ..
 
nātikramet prāgijyāyā nāḍīṣaṭkamupakramaḥ .
mādhyandinasamārambho na ca nāḍyekaviṃśatim .. 76 ..
 
sāyamijyāsamārambho nāḍīnāṃ na ca saptakam .
nātikrāmenniśīthejyā nāḍyaṣṭādaśakaṃ dvija .. 77 ..
 
nātikrāmet paśvimejyā nāḍikāpañcapañcakam .
atikrameccet kartuḥ syāt kṣayavyādhiprapīḍanam .. 78 ..
 
taddeśe syādanāvṛṣṭiḥ sthānasya ca mahadbhayam .
kalpite mantrasiddhaistu sthāne samavadhāraya .. 79 ..
 
ārambhaḥ prātarijyāyāḥ praharaṃ na hyatikramet .
ekaviṃśatikaṃ sārdhaṃ madyāhno na vyatikramet .. 80 ..
 
nātikramettu praharaṃ sāyaṃ yāga upakramaḥ .
niśīthayāgo nāḍīnāṃ na ca tvekonaviṃśatim .. 81 ..
 
ṣaḍviṃśatimatikrāmenna ca paścimapūjanam .
atikrameccedve kartuḥ putrahānirbhaviṣyati .. 82 ..
 
sthāne dravyavināśaḥ syādrāṣṭrasya vyādhipīḍanam .
divyasthāne'tha vakṣyāmi prāgijyāyā upakramaḥ .. 83 ..
 
aṣṭakaṃ na tvatikrāmennāḍīnāṃ dvijasattama .
dvāviṃśatiṃ na madhyāhno na ca sāyantano'ṣṭakam .. 84 ..
 
viṃśatiṃ na niśīthejyā saptaviṃśatimantimaḥ .
nātikrāmenmuniśreṣṭha pramādādyadyatikramet .. 85 ..
 
deśādhipasya pīḍā syājjvarādivyādhibhiḥ sadā .
sthāne dhānyādināśaḥ syāttattaddeśanivāsinām .. 86 ..
 
atha sthāne svayaṃ vyakte śrṛṇu kālavidhiṃ dvija .
prathamejyāsamārambho ghaṭikādaśakaṃ na ca .. 87 ..
 
atikrāmenna madhyāhno nāḍīnāṃ pañcaviṃśatim .
sāyamijyāsamārambho daśakaṃ na hyatikramet .. 88 ..
 
dvāviṃśatiṃ niśīthejyā nātikrāmeta paścimaḥ .
ādityodayavelāṃ tu nātikrāmet kadācana .. 89 ..
 
pramādādbuddhipūrvādvā atikrāmedyadi dvija .
arātibhiḥ paribhavo mahāvyādhyādipīḍanam .. 90 ..
 
sadā deśādhipasya syāt prajānāṃ vyādhipīḍanam .
tatsthānasya na sampattistaddeśe vṛṣṭivarjanam .. 91 ..
 
nityanaimittikaṃ karma nakṣatrādinimittakam .
tattatkarmoditaṃ kālaṃ nātikrāmettu mānuṣe .. 92 ..
 
ārṣādiṃke tu tritaye pūrvabhāgoditaṃ tu yat .
tat kuryāttadatikrāntau bhāge tu tadanantare .. 93 ..
 
tatkālātikrame doṣo nityātikrāntivadbhavet .
aparāṃśoditaṃ karma tatraiva tu samācaret .. 94 ..
 
pūrvāhṇe vihitaṃ karma madhyāhne tu samācaret .
madyāhne vihitaṃ yattadaparāhne samācaret .. 95 ..
 
pūrvarātroditaṃ karma madhyarātre samācaret .
madhyarātroditaṃ yattat kuryādapararātrike .. 96 ..
 
svayaṃ vyakte tu pūrvāṃśavihitaṃ syāttu madhyame .
paścime vāpi tatroktaṃ pūrve vā madhyame'pi vā .. 97 ..
 
ācaredanukalpe tu pūrvāhnavihitaṃ tu yat .
tat kuryādatha madhyāhne aparāhṇe'thavā dvija .. 98 ..
 
pūrvarātroditaṃ kuryānmadhye vā paścime'pi vā .
ṛkṣāṇāṃ pūrvabhāge tu ṛkṣakarma samācaret .. 99 ..
 
tithīnāṃ paścime bhāge tithikarma samācaret .
nakṣatrabhede cādhikye tithibhede tadantime .. 100 ..
 
tatrāpi cedamāvāsyā saṅgavāt parato bhavet .
tasmin kuryāttu tat karma tat syāt pūrvedyuranyathā .. 101 ..
 
atīte bhagavadyāgamācareduttarāyaṇe .
paścāt ṣoḍaśanāḍīnāmantare homapaścimam .. 102 ..
 
snapanādyaṃ muniśreṣṭha caitre ca viṣuve tathā .
prāgeva bhagavadyāgamācareddakṣiṇāyane .. 103 ..
 
snapanādyaṃ tu homāntaṃ nāḍīṣoḍaśakāntare .
anukalpe tu tat kuryāt paścāt ṣoḍaśakāntare .. 104 ..
 
evamāśvayuje māsi viṣuve'pi samācaret .
uttarāyaṇavat kuryāt tatsaṅkrānticatuṣṭaye .. 105 ..
 
yallagnahetukaṃ karma yanmuhūrtanimittakam .
tat saśeṣaṃ samāpādya prāyeṇa vibhavena tu .. 106 ..
 
tasmin prāpte śubhe kāle śaśvaccheṣaṃ samāpayet .
arghyādyairdevamiṣṭvā tu agnau pūrṇāhuniṃ dadet .. 107 ..
 
naimittikaṃ divoktaṃ tu divaiva tu samāpayet .
naimittikaṃ niśoktaṃ tu niśyeva tu samāpayet .. 108 ..
 
yasmin yasminnahorātre vihitaṃ karma yaddvija .
samāpayet tattasmin yatnato'vaśyameva hi .. 109 ..
 
mahotsavaḥ sadākālaṃ vihitaṃ na tvatikramet .
ni śotsavasya kālaḥ syāttapanasyodayāvadhi .. 110 ..
 
kālaḥ syāttīrthayātrāyāṃ viṃśannāḍcantare divā .
manuṣyanirmite sthāne mukhyakalpe dvijottama .. 111 ..
 
anukalpe tu tatkālo yāvadastamayāvadhi .
svayaṃ vyāktādike sthāne divā syānmukhyakalpake .. 112 ..
 
anukalpe niśāyāṃ tu pūrvārdhāvadhiko bhavet .
mukhyakalpe'pi rātrau vā hyayanādestu saṃbhave .. 113 ..
 
martyapratiṣṭhite sthāne pavitrārohaṇasya tu .
kālaḥ syādahni viprendra nāḍīviṃśatikāntare .. 114 ..
 
svayaṃ vyaktādike sthāne yāvadastamayāvadhi .
rātrau tu bhūṣaṇāropaṃ na kadācit samācaret .. 115 ..
 
candrasūryoparāge ca tatkālāt pūrvameva tu .
catussthānasthitasyāpi sthānadvayagatasya vā .. 116 ..
 
devasya yajanaṃ kṛtvā homāntaṃ snapanādikam .
aupacārikasāṃsparśaiḥ prabhūtairhṛdayaṅgamaiḥ .. 117 ..
 
payoghṛtādibhiḥ samyak saviśeṣairmahāmate .
tato'kṣasūtramādāya tāvat kuryājjapaṃ sudhīḥ .. 118 ..
 
yāvadrāhuvimuktasya candrāderdarśanaṃ bhavet .
pūjāhomajapādīnāṃ phalānantyamavāpnuyāt .. 119 ..
 
anyathā viphalaṃ karma karturvyādhyādipīḍanam .
ato'pyanyadanityaṃ yannaimittikamudāhṛtam .. 120 ..
 
puṇyakālavaśenaiva tatrāpyevaṃ samācaret .
kāmyāni sarvakarmāṇi tattatkāle samācaret .. 121 ..
 
anyathā tāni karmāṇi na sidhyantyacireṇa tu .
svayaṃvyaktādike tāni sarvadaiva samācaret .. 122 ..
 
prāyaścittaṃ tu vai kuryāt sañjāte tannimittake .
tadaiva vātha karmānte tridinābhyantare tu vā .. 123 ..
 
tadgurutvānuguṇyena pañcasaptadināntare .
tadārambhaḥ samāptirvā hyanyathā dviguṇaṃ caret .. 124 ..
 
prāyaścittaṃ tu vai kuryāt svayaṃvyaktādike sthale .
svayaṃvyaktādike sthānacatuṣke'pi mahāmate .. 125 ..
 
prākāragopurādīnāmārambhaṃ sthāpanaṃ tathā .
tathā ca karmabimbānāṃ sthāpanaṃ ca viśeṣataḥ .. 126 ..
 
jīrṇoddhāravidhānaṃ ca punaḥ saṃsthāpanaṃ tathā .
aṅkurāropaṇaṃ caiva dhvajārohāvarohaṇe .. 127 ..
 
sumudūrte sunakṣatre sulagne'pi samācaret .
doṣaḥ syāttadatikrāntau tacchāntiṃ ca samācaret .. 128 ..
 
dvādaśī tu kalāmātrā trayodaśyāṃ samācaret .
karmāvasāne śayanaṃ prabodhaṃ punareva hi .. 129 ..
 
pavitrārohaṇādyeṣu vividheṣu tu karmasu .
muhūrtātikrame doṣo na bhavettu kadācana .. 130 ..
 
yatra tu vyāpakairmantrairananyairadhikāribhiḥ .
divyaśāstroktamārgeṇa pūjanaṃ kriyate vibhoḥ .. 131 ..
 
tatra syāt kālaniyamo divyasthānoktamārgataḥ .
eteṣāṃ dvitayaṃ yatra tatra kālastu saiddhavat .. 132 ..
 
yatra trayāṇāmekaṃ syāt tatrārṣasthānavadbhavet .
puroditeṣu sthāneṣu sarveṣvapi yathākramam .. 133 ..
 
ya uktaḥ kālaniyamo niyatādyeṣu karmasu .
mukhyānukalpabhedena dvividhastadatikrame .. 134 ..
 
taddoṣaśāntiṃ vai kṛtvā tāni kuryādanantare .
kāle yathā krarmahānirna kadācittu jāyate .. 135 ..
 
tathā krameṇa vai kuryāttāni karmāṇi sarvadā .
nityanaimittike prāpte hyekasmin samaye tadā .. 136 ..
 
pūrvaṃ naimittikaṃ kṛtvā paścānnityaṃ samācaret .
naimittike hyanitye ca nitye ca yugapadgate .. 137 ..
 
prāganityaṃ tataḥ paścānnityanaimittikaṃ caret .
naimittike ca kāmye ca prāpte kāmyaṃ tu pūrvataḥ .. 138 ..
 
eteṣvapi ca sarveṣu prāyaścittākhyakarmaṇi .
ekakāle tu saṃprāpte prāyaścittaṃ tu pūrvataḥ .. 139 ..
 
samāpya paścādvai kuryāt tāni karmāṇi sarvadā .
yadā naimittikādyaṃ tu vibhavādyaistu vistṛtam .. 140 ..
 
tadā tātkālikaṃ nityaṃ tatkālāt prāk samācaret .
kālātikramadoṣastu tatra na syāt kadācana .. 141 ..
 
deśikā bahavo yatra bahavaḥ paricārakāḥ .
tattatkarmorthabimbāni saṃbhavanti bahūni ca .. 142 ..
 
tatra sarvāṇi karmāṇi hyekadaiva samācaret .
kālātikramadoṣastu vidyate tatra pūrvavat .. 143 ..
 
vakṣyante deśikā ūrdhaṃ svayaṃvyaktādiṣu dvija .
idānīṃ mūrtibhedeṣu lakṣyante deśikāḥ śrṛṇu .. 144 ..
 
parātparasvarūpasya parasya ca vibhoḥ sadā .
ācāryān śāstravihitāṃścaturaḥ parikalpayet .. 145 ..
 
aṣṭau dvādaśa vā kalpyā vyūhe mūrtyantare'pi ca .
vaibhaveṣvapi mūrteṣu deśikendrāstathaiva hi .. 146 ..
 
sādhakāścaivameva syuḥ sadā ṣoḍaśa vā dvija .
vibhaveṣu svatantreṣu sādhakā dvādaśaiva vā .. 147 ..
 
avatāreṣu daśasu svatantreṣu mahāmate .
prāsāde sthāpiteṣveṣu kalpyā vārādhakā daśa .. 148 ..
 
yathoktācārasaṃyuktāstathāpyadhikasaṃkhyakāḥ .
tatraitat kalpanaṃ śreṣṭhamanyatra tadanrathakam .. 149 ..
 
na tu kevala evaite daśakalpyaḥ kadācana .
parātparādiṣu sadā daśa saṃkhyāṃ na kalpayet .. 150 ..
 
asvatantre'vatāre'pi daśasaṃkhyāṃ na kalpayet .
paricārakasaṃkhyāṃ tu vakṣyāmyupari vistarāt .. 151 ..
 
iti svārthāvirodhena parārthādhikṛtasya tu .
ekāyanasya viduṣaḥ proktāḥ kālāḥ krameṇa tu .. 152 ..
 
tathā vai dīkṣitasyāpi siddhāntaratacetasaḥ .
idānīṃ karmaṇi svārthe tayorniratayoḥ sadā .. 153 ..
 
nityānāṃ kālabhedaṃ tu samākarṇaya sāmpratam .
athābhigamanādyāstu pañcakālāḥ prakīrtitāḥ .. 154 ..
 
pūrvo'bhigamanākhyaḥ syādupādānābhisaṃjñitaḥ .
kālānāṃ pravibhāgaṃ tu pṛṣṭaḥ puṣkarajanmanā .. 155 ..
 
svādhyayākhyaścaturthaḥ syāt pañcamo yogasaṃjñitaḥ .
kālānāṃ pravibhāgaṃ tu pṛṣṭaḥ puṣkarajanmanā .. 156 ..
 
nāradenāpi bhedena provāca bhagavān svayam .
sa eva kramaśo vipra procyate'tra pṛthagdvija .. 157 ..
 
pauṣkara .
jñātumicchāmi bhagavan kālabhedena vai saha .
svarūpaṃ mantrasiddhāntādyāgamānāṃ yathāsthitam .. 158 ..
 
śrībhagavānuvāca .
kālamekaṃ dvijaśreṣṭha tadvyāpāravaśāt punaḥ .
bhinnamābhāti kartṝṇāṃ bhagavadbhāvināṃ tu vai .. 159 ..
 
nāḍikākalitaṃ yadvai ahorātraṃ tu saṃsmṛtam .
pañcadhā viṣamāṃśaistadāprabhātādvibhajya ca .. 160 ..
 
brāhnaṃ muhūrtamāsādya mantrajñaḥ prayataḥ śuciḥ .
śodhayitvā svakaṃ dehamāyāmādyairyathoditaiḥ .. 161 ..
 
mantravinyastadeho'tha kuryānmantrārcanaṃ tataḥ .
japastotrāvasānaṃ ca yāvadādityadarśanam .. 162 ..
 
kuryādbhogārcanaṃ paścāt puṣpamūlaphalādikam .
gate dināṣṭame bhāge snānapūrvaṃ samācaret .. 163 ..
 
prāgvadārādhanaṃ māntraṃ tṛtīyapraharāvadhi .
tataścaturthe prahare śāstrādhyayanamācaret .. 164 ..
 
cintanaṃ śravaṇopetaṃ vyākhyānaṃ svadhiyecchayā .
astaṃ gate dinakare āsādyārādhanālayam .. 165 ..
 
kuryānmantrārcanaṃ samyagjapadhyānasamanvitam .
āsādya śayanaṃ paścāt smarenmantreśvaraṃ hṛdi .. 166 ..
 
kṣapayitvā niśāṃśaṃ tu utthāya śayanāttataḥ .
yogaṃ yuñjīta vai māntanaṃ prāgvaddhṛtkamalodare .. 167 ..
 
talpamāsādya vai bhūyaḥ prabuddhaḥ kamalodbhava .
utthāyaṃ śayanaṃ tyakatvā tataḥ pūrvoktamācaret .. 168 ..
 
kālabhedamimaṃ viddhi saprapañcaṃ puroditam .
nāradaḥ .
eko hi śrūyate deva kālo loke na cāparaḥ .. 169 ..
 
pañcakālāstvayoddiṣṭāḥ kimetanme'tra saṃśayaḥ .
śrībhagavānuvāca .
ekasyaiva hi kālasya bhedaśūnyasya nārada .. 170 ..
 
āprabhātānniśāntaṃ vai pañcadhā parikalpanā .
pṛthakkarmavaśāt kāryā na kālā bahavaḥ smṛtāḥ .. 171 ..
 
nāradaḥ .
ekakālāśritānāṃ ca karmaṇāṃ lakṣaṇaṃ vada .
parijñātaistu yaiḥ samyak kṛtakṛtyo bhavāmyaham .. 172 ..
 
śrībhagavānuvāca .
brāhnānmurtādārabhya prāgaṃśaṃ vipra vāsare .
japadhyānārcanastotraiḥ karmavākcittasaṃyutaiḥ .. 173 ..
 
abhigacchejjagadyoniṃ taccābhigamanaṃ smṛtam .
tataḥ puṣpaphalādīnāmutthāyārjanamācaret .. 174 ..
 
bhagavadyāganiṣpattikāraṇaṃ praharaṃ param .
tadupādānasaṃjñaṃ vai karmakālapadāśritam .. 175 ..
 
tato'ṣṭāṅgena yogena pūjayet parameśvaram .
sādhakaḥ praharaṃ vipra ijyākālastu sa smṛtaḥ .. 176 ..
 
śravaṇaṃ cintanaṃ vyākhyā tataḥ pāṭhasamanvitaḥ .
svādhyāyasaṃjñaṃ taṃ viddhi kālāṃśaṃ munisattama .. 177 ..
 
dināvasāne saṃprāpte pūjāṃ kṛtvā samabyaset .
yogaṃ niśāvasāne ca viśramairantarīkṛtam .. 178 ..
 
pañcamo yogasaṃjño'sau kālāṃśo brahnasiddhidaḥ .
nāradaḥ .
śruto mayākhilaḥ pūrvaṃ bhagavadyāga uttamaḥ .. 179 ..
 
tasyāṅgāni vibhāgena jñātumicchāmyahaṃ punaḥ .
śrībhagavānuvāca .
antaḥkaraṇayāgādi yāvadātmanivedanam .. 180 ..
 
tadādyamaṅgaṃ yāgasya nāmnābhigamanaṃ mahat .
pūjanaṃ cārghyapuṣpādyairbhogairyadakhilaṃ mune .. 181 ..
 
bāhyopacāraistadviddhi bhogasaṃjñaṃ tu nārada .
madhvājyāktena dadhnā ca pūjā ca paśunā ca yā .. 182 ..
 
tat tṛtīyaṃ hi yāgāṅgaṃ turyamannena pūjanam .
niveditasya yaddānaṃ pūrvoktavidhinā mune .. 183 ..
 
sampradānaṃ tu tannāma yāgāṅgaṃ pañcamaṃ smṛtam .
vahnisantarpaṇaṃ ṣaṣṭhaṃ pitṛyāgastu saptamaḥ .. 184 ..
 
prāṇāgnihavanaṃ nāmnā tvanuyāgastadaṣṭamam .
ityetat kathitaṃ sarvaṃ yat tvayā paricoditam .. 185 ..
 
pradadyādacirādyadvai tanniṣṭhānāṃ svakaṃ padam .
iti proktaṃ krameṇaiva karmabhedena vai saha .. 186 ..
 
pañcakālavibhāgaṃ tu dvayorapyadhikāriṇoḥ .
tatrāyaṃ hi viśeṣaḥ syāt satyasaṃkalpayājinaḥ .. 187 ..
 
cāturātmyaikaniṣṭhasya mūladharmaikacetasaḥ .
āyāmanyāsapūrvaṃ tu vighnajidyajanāntimam .. 188 ..
 
ihoditaṃ yat tat sarvaṃ varjanīyaṃ prayatnataḥ .
ātmano'bhīṣṭasidhdyarthaṃ sāttvatādyuktamārgataḥ .. 189 ..
 
pūjane dīkṣitasyāpi śiṣyasyādhikṛte'pi ca .
tasyāpi vihitaṃ sarvamāyāmādyaṃ puroditam .. 190 ..
 
iti samyak samākhyātaḥ kālabhedo mayā tava .
yajjñānāt sakalaṃ karma kartuṃ yujyeta sattamaḥ .. 191 ..

Chapter - 10
śrīḥ .
daśamo'dhyāyaḥ .
sanakaḥ .
pūrvaṃ tu bhagavadyāgavelāyāmuktamarcanam .
prāsādāvayavasthānāṃ lokādīnāṃ samāsataḥ .. 1 ..
 
teṣāṃ svarūpaṃ nāmāni sthānānyapi viśeṣataḥ .
vistarācchrotuyicchāmi prabūhi vadatāṃ vara .. 2 ..
 
śāṇḍilyaḥ .
anekabhedabhinneṣu prāsādeṣu mahāmate .
vistareṇa samasteṣu vṛtāyatapurassaram .. 3 ..
 
vakṣye lokādhvatatvānāṃ devatānāṃ ca saṃsthitim .
sanniroghya ca bhūlokaṃ pādakṣititale'khilam .. 4 ..
 
evaṃ prāsādapīṭheṣu bhuvarlokaṃ yathāsthitam .
smarejjaṅghāvadhiryāvat svarlokaṃ tattadūrdhvagam .. 5 ..
 
ārabhya prastaroddeśāt mahacchikharabhūmigam .
janolokaṃ ca tadvedyāṃ tapaḥsaṃjña tadaṇḍakam .. 6 ..
 
satyasaṃjñaṃ ca yallokaṃ tacchikhāyāṃ tu saṃsmaret .
bhāvayecca purā vyāptimevaṃ vai sāptalaukikīm .. 7 ..
 
tataścādhvamayīṃ vyāptiṃ bhāvayettu yathākramam .
kumbhādhāropalāntasthamadhvaṣaṭkaṃ smaran yajet .. 8 ..
 
bījabhūtaṃ tadantasthāmadhvavyāptimanusmaret .
bījataścāṅkurībhūtā parastādvyaktimeti sā .. 9 ..
 
prāsādapīṭhaparyantaṃ kumbhādhāropalāttu vai .
bhuvanādhvā yathāvastho bhāvanīyastu sarvataḥ .. 10 ..
 
garbhocchrāyāvadhiryāvat padādhvānaṃ vilokayet .
mantrādhvā śukanāsāntaṃ tattvādvya vedikāvadhi .. 11 ..
 
kalādvā tu galāntaṃ ca varṇādhvā ca tadūrdhvataḥ .
evaṃ kṛtvādhvakīṃ vyāptiṃ tatastatvāni vinyaset .. 12 ..
 
saṃyojya pārthivaṃ tatvaṃ pādakṣititale dvija .
toyatatvaṃ nyaset pīṭhe jaṅghāyāṃ taijasaṃ smaret .. 13 ..
 
grīvoddeśāvadhiryāvadvāyutatvaṃ tadūrdhvataḥ .
ākāśaṃ śikharasthaṃ syāttaduddeśāt krameṇa tu .. 14 ..
 
nyasecchabdāditanmātraṃ yāvat pādatalāntimam .
pārśvato nāsike śrotre tvak sudhā samudāhṛtā .. 15 ..
 
gavākṣe cakṣuṣī syātāṃ jihvā bhadrākhyavedikā .
ghrāṇastu śukanāsā syādāsyaṃ dvāramudāhṛtam .. 16 ..
 
vijñeyāḥ pāṇayaḥ stambhāḥ pādāḥ pādaśilā ghaṭāḥ .
pāyuḥ syājjalaniryāṇamupasthaṃ tu tadantaram .. 17 ..
 
mano'ntarvyomavijñeyaṃ garvo brahnaśilāgataḥ .
buddhistu piṇḍikā jñeyā prakṛtiḥ syāttadantaram .. 18 ..
 
pañcaviṃśatamo jñeyaḥ pratimā puruṣaḥ paraḥ .
evaṃ nyasteṣu tatveṣu nyastavyā devatāḥ kramāt .. 19 ..
 
ghaṭādhāropalasyādhastvananto nāma nāgarāṭ .
sahasrasaṃkhyāsaṃkhyātaphaṇāmaṇḍalamaṇḍitaḥ .. 20 ..
 
tadūrdhve saṃsthitaṃ cakraṃ sahasrāropaśobhitam .
yā śilā kalaśādhārasaṃjñā tāṃ viddhi sarvagā .. 21 ..
 
sāmarthyaśaktiḥ sāmānyā niṣkalā pārameśvarī .
tadūrdhvasaṃsthitāḥ kumbhā nava saṃkhyāstu ye dvija .. 22 ..
 
teṣāṃ vidikasthitānāṃ ca caturṇāṃ madhyato nyaset .
pajhāsanagatāṃ lakṣmīṃ nidhibhiḥ parivāritām .. 23 ..
 
caturṇāmapi cānyeṣāṃ ratnarāṭ kaustubhābhidhaḥ .
svamantreṇa svanāmnā ca nidhināthaiḥ samanvitaḥ .. 24 ..
 
bhagavān sarvaśaktyātmā ekasmin paricintayet .
ṣaḍakṣareṇa mantreṇa niṣkalaṃ śabdavigraham .. 25 ..
 
tatra madhyamakumbhasya pidhāne madhyato nyaset .
śaktirvai yā parā dedhī viśvasandhāraṇakṣamā .. 26 ..
 
prabhā sarveśvarī dikṣu jñānaśaktiḥ smṛtā ca sā .
vidigvyaktisamūhe ca smaredānandalakṣaṇā .. 27 ..
 
kriyākhyā yā'cyutī śaktiḥ śuddhavargasya janmadā .
pidhānanavake tvasminnāmadyādīśagocaram .. 28 ..
 
smartavyāḥ sarvato vyāptāḥ krameṇaiva mahāmate .
jñānabhāsā nivasatī tathā'nantabalā prabhā .. 29 ..
 
sarvagā brahnavadanā dyotakī satyavikramā .
saṃpūrṇā ceti kathitāḥ śaktayo viśvadhārikāḥ .. 30 ..
 
śaktyaṣṭakaṃ tu nyastavyaṃ tadbahirdigvidikṣu ca .
prāgādīśānadiṅniṣṭhaṃ krameṇaiva śilāṣṭake .. 31 ..
 
balavīryavatī nityā anantākhyā sthirā dhtruvā .
styākhyā dhṛtisaṃjñā ca sthitirnāmnā dvijāṣṭamī .. 32 ..
 
śilānāmantare bhūmau ṣaṭkaṃ krameṇa tu .
nyastavyaṃ pūrvavarṇācca varṇānāṃ sāvasānakam .. 33 ..
 
kṣārṇena cintayedvyāptiṃ tadvahiścāṅgulīyakam .
tato masūrakādhāre dharmādyaṃ yaddviraṣṭakam .. 34 ..
 
tadūrdhvaṃ koṇadeśeṣu yadā pajhacatuṣṭayam .
kalpitaṃ tu tadā vipra kamalopari saṃsthitāḥ .. 35 ..
 
mūrtayo vāsudevādyāḥ pāvakādīśapaścimam .
athopānataloddeśe cakraṃ kālānalaprabham .. 36 ..
 
adhiṣṭhānapradeśe tu pajhaṃ dhāmatrayāśritam .
sarvābhiḥ śaktibhiryuktastanmadye cinmayaḥ pumān .. 37 ..
 
pīṭhasya dikcatuṣke tu pūrvādyuttarapaścimam .
anantavihagāmbhojacakrākyāḥ kramaśaḥ sthitāḥ .. 38 ..
 
tataścaraṇapajhe tu prāgādau dikcatuṣṭaye .
vāsudevādayaḥ sthāpyāḥ puruṣādyāstu vā kramāt .. 39 ..
 
sarvādhāramayaṃ cakraṃ śākhāmūlaṃ samāśritam .
jñānakriyātmake tatve śākhayoryugale sthite .. 40 ..
 
parabheśvara ādyastu dvārasyordhva udumbare .
saṃsthitaḥ sarvato vyāpī tatpṛṣṭe madhyadeśataḥ .. 41 ..
 
catuṣpāt sakalo dharmaḥ sthitaḥ satvavatāṃ varaḥ .
yadā kavāṭau dvārasya kalpitau dvijasattama .. 42 ..
 
kālabaiśvānaro devo hyapāṃ patirubhāvimau .
dakṣiṇottarayogena kavāṭaparisaṃsthitau .. 43 ..
 
kalpitau śukanāsau vā yadā sāṅgau mahāmate .
icchāprāṇau tayoḥ sthāpyāvagnīṣomau gavākṣayoḥ .. 44 ..
 
tato jaṅghādviṣaṭke tu tathaivāntarabhūmiṣu .
kālo viyanniyantā ca śāstraṃ nānāhgalakṣaṇam .. 45 ..
 
vidyādhipatayaścaiva sarudraḥ sagaṇaḥ śivaḥ .
prajāpatisamūhastu indraḥ saparivārakaḥ .. 46 ..
 
munayaḥ saptapūrve'nye grahāstārādikairvṛtāḥ .
jīmūtāścākhilā nāgā apsaroṇa uttamaḥ .. 47 ..
 
oṣadhyaścaiva paśavo yajñāḥ sāṅgākhilāstu ye .
vidyāścaivāparā vidyā pāvakaścaivamārutaḥ .. 48 ..
 
candrārkau vārivasudhe ityete devatāgaṇāḥ .
caturviṃśatisaṃkhyātā ghyātavyāstu yathākramam .. 49 ..
 
mūrtayaḥ keśavādyāstu jaṅghāgraparisaṃsthitāḥ .
pārśvayoḥ śukanāsāyā bhittimūlasamāśritam .. 50 ..
 
gaṇeśaṃ yoganidrāṃ ca nyasedvā dakṣiṇāditaḥ .
tadūrdhvaṃ prastaroddeśakapotatalasaṃsthitam .. 51 ..
 
nāsikānavakaṃ yacca yāstadantarabhūmayaḥ .
tasmiṃstāsu ca sarvāsu hyete sthāpyāḥ krameṇa tu .. 52 ..
 
cakraśahkhau gadāpajhe lāṅgalaṃ musalaṃ śarāḥ .
śārṅgaṃ ca khaṅgakheṭau tu daṇḍaḥ paraśurītihā .. 53 ..
 
pāśāṅkuśau mudgaraṃ ca vajraṃ śaktisamanvitam .
prāsāde caturaśre ca caturaśrāyate'pi ca .. 54 ..
 
garuḍaṃ prastarasyordhve nyaset koṇacatuṣṭaye .
tadūrdhvaṃ vedikāyāṃ tu bhāvanīyā mahāmate .. 55 ..
 
ete pūrvādiyogena ekaśrṛṅgatanustataḥ .
devo vāmanadehastu sarvavyāpī trivikramaḥ .. 56 ..
 
naro nārāyaṇaścaiva hariḥ kṛṣṇastathaiva ca .
jvalatparaśudhṛgrāmo rāmaścānyo dhanurdharaḥ .. 57 ..
 
vedavidbhagavān kalkī pātālaśayanaḥ prabuḥ .
tato grīvātale ghyeyaḥ kūrmaḥ pātāladhārakaḥ .. 58 ..
 
varāho nārasiṃhaścāpyamṛtāharaṇastu vai .
śrīpatirdivyadeho'tha kāntātmā'mṛtadhārakaḥ .. 59 ..
 
rāhujit kālanemighnaḥ pārijātaharo mahān .
lokanāthastu śāntātmā dattātreyo mahāprabhuḥ .. 60 ..
 
nyagrodhaśāyī bhagavānityete dvijasattama .
tatastu śikharoddeśaṃ tridhākṛtya yathāsamam .. 61 ..
 
yāvattu kalaśādhāravedikā dvijasattama .
adhobhāge kramādghyeyāḥ śiṣṭā devāstu vaibhavāḥ .. 62 ..
 
ananto bhagavān devaḥ śaktyātmā madhusūdanaḥ .
vidyādhidevaḥ kapilo viśvarūpo vihaṅagamaḥ .. 63 ..
 
kroḍātmā baḍabāvaktro dharmo vāgīśvarastathā .
deva ekārṇavaśaya iti ye dvādaśa smṛtāḥ .. 64 ..
 
dhruvastu sarvato vyāpī tadūrdhvapadasaṃsthitaḥ .
pajhanābhastadūrdhve tu vyāpakaḥ paritiṣṭhati .. 65 ..
 
śukanāsāmukhe devaḥ pūjanīyaḥ paraḥ pumān .
bhagavān jagadādhāro jagadīśaḥ sanātanaḥ .. 66 ..
 
vāsudevaḥ paraṃ brahna jagatkāraṇamacyutaḥ .
lokānadhvagaṇaṃ nityaṃ tatvādyamapi devatāḥ .. 67 ..
 
prāsādopari vinyastāḥ samākramya ca saṃsthitāḥ .
yatra prāsādadehe tu śukanāsā na kalpitā .. 68 ..
 
tatrāgrato nāsikāyāṃ vāsudevaṃ tu saṃsmaret .
nāsikātritaye śiṣṭe acyutādyāstrayaḥ sthitāḥ .. 69 ..
 
athavā puruṣādyāstu narādyā vā dvijottama .
varāhādyāstu vā yadvā dharmamūrtyādayaḥ kramāt .. 70 ..
 
yadvā paraśurāmādyāḥ smartavyāḥ kramayogataḥ .
ete tu śaktibhiḥ sarve yuktā vā kevalāstu vā .. 71 ..
 
drumaiḥ patralatāyuktairbhūṣite vedikātale .
vinyaset ṣaḍaraṃ cakraṃ tejojvālāsahasradhṛk .. 72 ..
 
tataḥ sāmalasāreṣu vāsudevādikān smaret .
tadagradeśe cakrāṇi ghyātavyāni yathākramam .. 73 ..
 
amalaṃ śāntasaṃjñaṃ tu tathā śāntoditoditam .
narādyaṃ kṛṣṇaparyantaṃ śukanāsāghaṭe tu vai .. 74 ..
 
antarmaṇḍalakoṇeṣu vanhyādīśānapaścimam .
varāharūpī bhagavān śeṣamūrtidharaḥ prabhuḥ .. 75 ..
 
nṛsiṃharūpī puruṣastathā nārāyaṇo vibhuḥ .
prāsādāṅgeṣu viprendra kramānnigaditeṣu ca .. 76 ..
 
devatādhārabhūteṣu yadyadaṅgaṃ na kalpitam .
yatra vā tattadadhikaṃ yatrāpi ca samācaret .. 77 ..
 
tattatsthāne svabudhdyā tu devatānyāsamūhataḥ .
yadvā hyanavaklaptāṅge devateṣṭiṃ tu varjayet .. 78 ..
 
lokāḥ sapta tathādvānastatvasaṅghāśca devatāḥ .
dhyātavyāstu nirākārāḥ sādhakairdvijasattama .. 79 ..
 
vimāne'pi tathā siddhavibudhaiśca pratiṣṭhite .
kintu tatra viprānāṅgamūrtināṃ lāñchanādikam .. 80 ..
 
tāsāṃ sthānāni viprendra kalpitāni yathāvidhi .
vimānāvayavāṃścāpi saṃparīkṣyaiva yatnataḥ .. 81 ..
 
pūjayet sāvadhānena cetasā dhyānapūrvakam .
lāñchanādyeṣu mūrtīnāṃ prāsādāvayaveṣvapi .. 82 ..
 
anabhivyaktarūpeṣu lakṣaṇādeḥ parīkṣaṇāt .
svapnādeścāpi viprendra deśikendropadeśataḥ .. 83 ..
 
yathāvat saṃparīkṣet prayatnena dvijottama .
lakṣaṇādiṣu hīneṣu viparyasteṣvapi dvija .. 84 ..
 
na lakṣaṇādikaṃ kuryādanyathā dvijasattama .
lakṣaṇaṃ na parīkṣet hyanyathākaraṇeñchayā .. 85 ..
 
anyathākaraṇārthaṃ tu lakṣaṇādye parīkṣite .
kṣayatyāyuḥ kṛte tasmin lakṣaṇairnarakaṃ vrajet .. 86 ..
 
tasmāt sarvaprayatnena svayaṃvyaktādike'pi ca .
vimāne saṃsthitānāṃ tu mūrtīnāṃ lakṣaṇādikam .. 87 ..
 
sthānānyapi ca tāsāṃ vai vimānāvayavānapi .
yathāsthitaṃ parīkṣyaiva kṛtvā mūrtivinirṇayam .. 88 ..
 
svena svena viśeṣeṇa lāñchanādyena vai sphuṭam .
svena svena tu mantreṇa pūjanaṃ ca samācaret .. 89 ..
 
prāsādeṣu svayaṃvyaktaṃ śreṣṭhaṃ sarveṣu sattama .
tadrūpī bhagavān devaḥ svagramevāvatiṣṭhate .. 90 ..
 
tatra sannihitaḥ sākṣādbhagavān bhaktavatsalaḥ .
jāte jīrṇādidoṣe'pi na tyajanti kadācana .. 91 ..
 
svaṃ svaṃ pradeśametāstu mantrāṇāṃ śaktayaḥ parāḥ .
prāsādāntaḥ sthitāścāpi svayaṃvyaktapurassarāḥ .. 92 ..
 
ākārāstu vibhoḥ samyagjñeyāḥ pūrvoktayogataḥ .
nāstrairmantrairdhvajairyeṣāṃ vyaktirvyaktā jagattraye .. 93 ..
 
te'pi lāñchanabṛndaṃ tu dhārayantyaṅghrigocare .
lālāṭe cāṃsapaṭṭe tu pṛṣṭhe pāṇitaladvaye .. 94 ..
 
tanūruhacaye mūrdhni karmiṇāṃ pratipattaye .
tattallāñchanabṛndaṃ tu parīkṣyaivaṃ viśeṣataḥ .. 95 ..
 
tattadākāraniyatairvācakaiḥ saṃprapūjayet .
yeṣāṃ lāñchanabṛndaṃ tu na vyaktaṃ caraṇādiṣu .. 96 ..
 
tānarcayed dviṣaṭkārṇapurogāṇāṃ mahāmate .
vyāpakānāṃ tu mantrāṇāmekenābimatena tu .. 97 ..
 
iti jñātvā yathāvacca yaḥ pūjayati mantravit .
sa pūjāphalamāpnoti hyanyathā viparītabhāk .. 98 ..
 
etānyuktāni sarvāṇi lokādīni krameṇa tu .
samārādhanakāleṣu devasyāmitatejasaḥ .. 99 ..
 
dvārsthadevārcanaṃ kṛtvā pūjayettadanantaram .
namaskārapadāntena svānāmnā praṇavādinā .. 100 ..
 
arghyālabhanamālyaiśca dhūpena dvijasattama .
agrato devadevasya dvāradeśasya bāhyataḥ .. 101 ..
 
antarmaṇḍaladeśe tu gatvā vā pūjayet kramāt .
evaṃ prāsādabhede tu yasmin sādhakasattamaiḥ .. 102 ..
 
ekakālaṃ dvikālaṃ vā trikālaṃ vārcanaṃ dvija .
nityaśaḥ kriyate tatra sadā saṃnnihito vibhuḥ .. 103 ..
 
ata eva dvijaśreṣṭha tadarcanapurassaram .
kuryādārādhana viṣṇoḥ sādhakaḥ siddhilālasaḥ .. 104 ..
 
ya evaṃ kurute bhaktyā hnananyaparayā sadā .
so'cirāllabhate kāmāniha loke paratra ca .. 105 ..
 
mokṣārthī kurute yastu sa yāti paramaṃ padam .
sanakaḥ .
prāsādānāṃ svayaṃvyaktapūrvāṇāṃ tu viśeṣataḥ .. 106 ..
 
prāsādaṃ tu svayaṃvyaktamatyarthaṃ tvaṃ praśaṃsasi .
kīdṛśaṃ tatsvarūpaṃ syādanyeṣāṃ vāpi kīdṛśam .. 107 ..
 
kīdṛśī ca mahattāsya jñātumicchāmi sāṃpratam .
śāṇḍilyaḥ .
yadidaṃ dṛśyate viṣṇormāyayā nirmitaṃ jagat .. 108 ..
 
kālādibahubhirbhedairbhinnaṃ nānāsvarūpakaiḥ .
tadīye prabhavo hyahni pralayaśca niśāgame .. 109 ..
 
divyaṃ yugasahasraṃ hi tadīyaṃ viddhi vāsaram .
rātriśca tāvatī jñeyā evaṃ rātrikṣaye sati .. 110 ..
 
pravartamāne tvahani kāle sandhyākhyalakṣaṇe .
svakāraṇamanujjhitya kāryārthaṃ munipuṅgava .. 111 ..
 
jñānayogaprabhāvena ameyamahimāvṛtam .
preritaṃ nābhirandhreṇa tena hārdaṃ kuśeśayam .. 112 ..
 
vijñaptimātrarūpaṃ tu svasyāntaḥkaraṇe sthitam .
sahasrārkapratīkāśaṃ sahasraśaśikesaram .. 113 ..
 
sahasravahnigarbhaṃ ca hemanālaṃ mahāprabham .
tanmadhye mānaso brahyā tena sṛṣṭaścaturmukhaḥ .. 114 ..
 
jagadvibhavakṛdvipra vidyādehaḥ sanātanaḥ .
sarvasaṃskārasaṃpūrṇo vedavedāṅgapāragaḥ .. 115 ..
 
aṇimādyaṣṭakopetaḥ sisṛkṣāśaktibhiryutaḥ .
na tasya viditaścāsau yadā yātaḥ sagarvatām .. 116 ..
 
asmīti pratyayaṃ labdhvā rajasā kaluṣīkṛtaḥ .
tasmiṃścāntarhite tasya pauṣkarasya matistadā .. 117 ..
 
viparyastā tataḥ sṛṣṭau pravṛttirnābhavadadvija .
kāryākāryaviśeṣajño nābhūdudvignacetanaḥ .. 118 ..
 
tataḥ prasannacetāstu tapastepe suduścaram .
acirāt puṇḍarīkākṣaṃ draṣṭukāmaḥ prajāpatiḥ .. 119 ..
 
tatastu tapyamānasya brahnaṇo dvijasattama .
hareḥ stotrārthamudbhūtā buddhirbuddhimatāṃvara .. 120 ..
 
tato jagau paraṃ japyaṃ sāñjalipragraho vibhuḥ .
brahnā .
namaste brahnahṛdaya namaste brahnapūrvaja .. 121 ..
 
yogārdhanayanaśreṣṭha sāṃkhyayoganidhe vibho .
vyaktāvyaktakarācintya kṣemaṃ panthānamāsthita .. 122 ..
 
viśvabhuk sarvabhūtānāmantarātmannayonija .
ahaṃ prasādajastubhyaṃ lokadhāmne svayambhuve .. 123 ..
 
tvatto me mānasaṃ janma prathamaṃ dvijapūjitam .
cākṣuṣaṃ yaddvitīyaṃ me janmehāsīt purātanam .. 124 ..
 
tvatprasādācca me janma tṛtīyaṃ vācikaṃ mahat .
tatvataḥ śrāvaṇaṃ cāpi caturthaṃ janma me vibho .. 125 ..
 
nāsikyaṃ vāpi me janma tvattaḥ pañcamamucyate .
aṇḍajaṃ cāpi mejanma tvattaḥ ṣaṣṭhaṃ vinirmitam .. 126 ..
 
idaṃ ca saptamaṃ janma pajhajaṃ tvamitaprabha .
sarge sarge hyahaṃ putrastṛtīyaguṇavarjita .. 127 ..
 
prathamaḥ puṇḍarīkākṣaḥ pradhānaguṇakalpitaḥ .
tvamīśvara prabhāvaśca bhūtānāṃ ca prabhāvanaḥ .. 128 ..
 
tvaṃ pañcakālakartṝṇāṃ gatistvaṃ pāñcarātrika .
tvayā hi nirmito'haṃ vai vedacakṣurvaco'tiga .. 129 ..
 
sraṣṭuṃ jagadidaṃ sarvaṃ cetanācetanātmakakam .
kā śaktirmama deveśa jagat sraṣṭaṃ jagatprabho .. 130 ..
 
evaṃ stutaḥ sa bhagavān puruṣaḥ sarvatomukhaḥ .
svarūpaṃ darśayāmāsa tasmai divyamanuttamam .. 131 ..
 
taṃ dṛṣṭvā mahatā yukto harṣeṇa kamalāsanaḥ .
ānandāśrusamāviṣṭaḥ praṇamya prāñjaliḥ sthitaḥ .. 132 ..
 
tatastu puṇḍarīkākṣastamuvāca jagatpatiḥ .
sṛja prajāḥ putra sarvā mukhataḥ pādatastathā .. 133 ..
 
kṣeyastava vidhāsyāmi balaṃ tejaśca suvrata .
vedaṃ ca matto gṛhṇīṣva sātvataṃ nāma nāmataḥ .. 134 ..
 
tena sarvaṃ kṛtayugaṃ sthāpayasva yathāvidhi .
prajānāmapi sarvāsāṃ saṃvṛtte sargakarmaṇi .. 135 ..
 
divyasya mahato dhāmnaḥ sākṣādvyaktasya cāntare .
svayaṃvyaktena divyena hyākāreṇāmalena ca .. 136 ..
 
anantabhogiśayane śayānaḥ paṅkajekṣaṇaḥ .
prakāśayiṣyati puro vāsudevaḥ parātparaḥ .. 137 ..
 
tamārādhaya deveśaṃ vimānābhyantarasthitam .
sarveṣāmapi lokānāṃ sṛṣṭisthityantakāraṇam .. 138 ..
 
vāsudevaṃ tuparamaṃ pumāṃsaṃ bhaktavatsalam .
dvādaśākṣaramantreṇa bhogaiḥ sāṃsparśikādikaiḥ .. 139 ..
 
hṛdayaṅgamasaṃjñaiśca vividhairopacārikaiḥ .
svādhikārapravṛtyarthaṃ lokānāṃ hitakāmyayā .. 140 ..
 
mahopaniṣadākhyena śāstreṇoktaprakārataḥ .
yatpauṣkarākyayā loke prathimānaṃ prayāsyati .. 141 ..
 
pauṣkarasya tavoktatvāt prathita tu tathā bhavet .
mahāvibhūtiriti ca tadvakṣyāmyapare yuge .. 142 ..
 
asminnādau kṛtayuge samatīte tu mānuṣe .
tato brahnā namascakre devāya harimedhase .. 143 ..
 
vrahnā cāgryaṃ sa jagrāha saniṣatsaṃhitānvitam .
karmārambhādibhirmantrairdviṣaṭkārṇasamanvitaiḥ .. 144 ..
 
divyaiḥ samanvitaṃ vipra dvādaśādhyātmasaṃyutm .
anicchāto'dhikārīṇāṃ tatprāptyekaphalapradam .. 145 ..
 
cāturātmyaikaniṣṭhaṃ ca vāsudevamukhrodgatam .
evaṃ sa bhagavān deva ādyaṃ vedaṃ sanātanam .. 146 ..
 
upadiśya tato vipra brahnaṇe'mitatejase .
datvā śreyo balaṃ tejaḥ sṛṣṭikarmapravartakam .. 147 ..
 
jagāma tamasaḥpāraṃ yatrāvyaktaṃ vyavasthitam .
tato'tha varado devo brahnā lokapitāmahaḥ .. 148 ..
 
asṛjat sa tadā lokān kṛtsnān sthāvarajaṅgamān .
evaṃ sṛṣṭvā jagat sarvaṃ bhūyaśca kamalāsanaḥ .. 149 ..
 
kadā drakṣyāmyahaṃ devaṃ lokānāṃ hitakāriṇam .
vā sudevaṃ vimānāntaḥśayānaṃ pītavāsasam .. 150 ..
 
iti cintāsamāviṣṭastapastepe suduścaram .
prādurāsīt tato divyaṃ vimānaṃ paramādbhutam .. 151 ..
 
prakāśayaddiśaḥ sarvāḥ prakāśenāmalena ca .
upānajagatīyuktaṃ pīṭhāṅghriprastarādikaiḥ .. 152 ..
 
grīvāśikharatatsaṃsthavedīghaṭaśikhāntimaiḥ .
divyairavayavairyuktaṃ divyālaṅkāraśobhitam .. 153 ..
 
vṛttāyataṃ tu paritaḥ śukanāsāpariṣkṛtam .
taṃ dṛṣṭvā mahadārścayamānandāśrupariplutaḥ .. 154 ..
 
pulakācitasarvāṅgaḥ prītivisphāritekṣaṇaḥ .
sasambhramaṃ samutthāya praṇamya prāñjaliḥ sthitaḥ .. 155 ..
 
pīṭhādyeṣu śikhānteṣu vimānāvayaveṣu ca .
bhūrādyaṃ satyaparyantaṃ lokānāṃ saptakaṃ kramāt .. 156 ..
 
adhvanāṃ bhuvanādhvādiṣaṭkaṃ varṇādhvapaścimam .
dharādipuruṣāntaṃ ca tatvabṛndaṃ dvijottama .. 157 ..
 
sattāsvarūpamāsthāya saṃsthitaṃ sandadarśa ha .
tatastu devatābṛndaṃ krameṇa samalokayat .. 158 ..
 
pīṭhasyādhārabhāge tu hyananto nāma nāgarāṭ .
cakraṃ sāmarthyaśaktyādiśaktisaṅghaṃ tathaiva ca .. 159 ..
 
jñānabhāsādikānāṃ tu śaktīnāmaṣṭakaṃ tathā .
balavīryavatī pūrvamaṣṭakaṃ sthitipaścimam .. 160 ..
 
akārādi kṣakārānta varṇacakraṃ dvijottama .
tataḥ pīṭhapradeśācca dharmādyaṃ ca dviraṣṭakam .. 161 ..
 
cakraṃ kālānalajyotiḥ pajhaṃ dhāmatrayāśritam .
cinmayaḥ puruṣo madhye sarvābhiḥ śaktibhiryutaḥ .. 162 ..
 
dikcatuṣke hyanantādyaṃ tataścaraṇavargake .
vāsudevādikaṃ dikṣu śākhāmūle sudarśanam .. 163 ..
 
jñānakriyātmake tatve śākhayoḥ parameśvaram .
ādyaṃ tūdumbare hyūrdhve tatpṛṣṭhe dharma eva ca .. 164 ..
 
kavāṭayostu kālāgniṃ varuṇaṃ tu tato dvija .
stambhayoḥ śukanāsāyā icchāprāṇau gavākṣayoḥ .. 165 ..
 
agnīṣomau tato jaṅghā dviṣaṭke'ntarabhūmiṣu .
kālādivasudhāntaṃ ca jaṅghāgre keśavādikam .. 166 ..
 
nāsikānāṃ tu navake kapotasthe'ntare'pi ca .
cakrādyāyudhasaṃghātaṃ sattārūpeṇa saṃsthitam .. 167 ..
 
śukanāsāmukhe devaṃ vāsudevaṃ jagatpatim .
nāsikātritaye śiṣṭe hyacyutādyaṃ kramāt sthitam .. 168 ..
 
saśaktikaṃ tu patrādyairbhūṣite vedikātale .
sudarśanaṃ tu ṣaḍaraṃ ghaṭānāṃ tu catuṣṭaye .. 169 ..
 
vāsudevādikān vipra rathāṅgānāṃ tadagrataḥ .
amalādyaṃ catuṣkaṃ tu krameṇoditapaścimam .. 170 ..
 
adhyakṣādyādimūrtyantaṃ śukanāsāghaṭeṣu vai .
sarvalokamayaṃ vipra sakalādhvamayaṃ tathā .. 171 ..
 
sarvatatvamayaṃ caiva sarvadevamayaṃ tathā .
iti krameṇa sandṛśya vimānaṃ hṛṣṭacetanaḥ .. 172 ..
 
tataḥ pradakṣiṇīkṛtya caturdhā praṇipatya ca .
sarvāṅgairdaṇḍabadbhūmau bhaktyā tu puruṣottamam .. 173 ..
 
tataḥ kṛtārthamātmānaṃ manyamānaḥ praviśya ca .
abhyantaraṃ vimānasya garbhabhūmau tu madhyataḥ .. 174 ..
 
ātmapramāṇaracite mṛdusparśe manohare .
śuddhasphaṭikasaṃkāśe dīpyamāne'tibhāsvare .. 175 ..
 
phaṇāmaṇḍalamadhyasthairmaṇibhirdīpite tathā .
anantabhogaśayane śayānaṃ pītavāsasam .. 176 ..
 
niṣkevalena satvena saṃpannaṃ ruciraprabham .
vapuṣā sundareṇaiva divyenāvikṛtena ca .. 177 ..
 
muñcantamaniśaṃ dehādālokaṃ jñānalakṣaṇam .
prayatnena vinā'jñānanāśakṛddhyāyināṃ mahat .. 178 ..
 
sragvastrābharaṇairyuktaṃ svānurūpairanūpamaiḥ .
cinmayaiḥ svaprakāśaiśca anyonyarucirañjitaiḥ .. 179 ..
 
dantajyotsnāvitānaistu prakaṭīkṛtadiṅmukham .
rekhotthitaiśca kalhāraiḥ pādapajhatale'ṅkitam .. 180 ..
 
nimagnajanasantāpaśamanavyāpṛtānanam .
karuṇāpūrṇahṛdayaṃ jagaduddharaṇodyatam .. 181 ..
 
svadehatejaḥsaṃbhūtajvālāmaṇḍalamadhyagam .
ghanakuñcitanīlāli galitāñjanasannibhaiḥ .. 182 ..
 
karpūradhūsarairdivyaiḥ puṣpasaṃvalitāntaraiḥ .
kirīṭamakuṭākrāntaiḥ śobhitaṃ suśiroruhaiḥ .. 183 ..
 
īṣadāraktagokṣīraśuddhanīlābjalocanam .
śītalairdṛṣṭipātaistu jagadāpyāyakāraṇam .. 184 ..
 
subhrūlalāṭaṃ sunasaṃ susmitādharavidrumam .
saundaryacandrasaṃkāśavilasadgaṇḍamaṇḍalam .. 185 ..
 
pūrvakarmānalārtānāṃ dhyāyināṃ khedaśāntaye .
svadantenducayotthena hlādayan gogaṇena tu .. 186 ..
 
mukhasaundaryaniṣyandacibukasthalaśobhitam .
savilāsasmitādhāraṃ bibrāṇaṃ mukhapaṅkajam .. 187 ..
 
kambugrīvaṃ mahābāhuṃ śrīvatsāṅkitavakṣasam .
siṃhaskandhaṃ viśālākṣaṃ dīrghabāhuṃ mahorasam .. 188 ..
 
śaṅkhacakrāṅkitāraktakaradvayavibhūṣitam .
dakṣiṇaṃ bhogibhogābhamupadhāya mahābhujam .. 189 ..
 
prasāritotarakaraṃ kaṭideśasya pārśvataḥ .
kaustubhenāṅkitoraskaṃ lakṣmībhūṣitavakṣasam .. 190 ..
 
ābrahnastambaparyantajagadvāsatanūdaram .
īṣatkuñcitavāmāṅghripaṅkajaṃ paṅkajekṣaṇam .. 191 ..
 
prasārya dakṣiṇaṃ pādamīṣaduttānaśāyinam .
anekaratnakhacitakirīṭamakuṭojjvalam .. 192 ..
 
udyadādityasaṃkāśairvicitrairmaṇisaṃcayaiḥ .
virājamānayā samyak sphuraccūlikayojjvalam .. 193 ..
 
ratnāvataṃsaprabhayā dīptaśravaṇaśekharam .
lalāṭāntasamālambi bālālaṅkārabhūṣitam .. 194 ..
 
lalāṭatilakenaiva sundareṇa virājitam .
anekaravisaṅkāśalasanmakarakuṇḍalam .. 195 ..
 
prabhūtamaṇimuktāḍhcagraiveyakavirājitam .
vajravaiḍūryamāṇikyapajharāgādiśobhitaiḥ .. 196 ..
 
hārairanekairvividhairupaśobhitavakṣasam .
udyadādityasaṃkāśakaustubhena virājitam .. 197 ..
 
bhrājayantyā jagat sarvaṃ svatejobhirnirantaram .
mālayā vaijayantyā ca bhrājamānamahorasam .. 198 ..
 
nānāratnavicitneṇa muktādāmavilambinā .
sphuratā brahnasūtreṇa kāñcanena suśobhitam .. 199 ..
 
dyutimadbhirmahāratnai rācitena suvarcasā .
kāñcanenāthasūtreṇa udare kṛtabandhanam .. 200 ..
 
nānāmāṇikyavilasatkaṭisūtreṇa śobhitam .
anekaratnasandarbharaśanādāmamaṇḍitam .. 201 ..
 
anekakoṭimārtāṇḍavilasatpītavāsasam .
anekaratnasaṃbhinnanū purādi vibhūṣitam .. 202 ..
 
evamanyaiśca vividhaiḥ keyūrakaṭakādikaiḥ .
yathārhairbhūṣaṇai ramyairjvaladbhiḥ paribhūṣitam .. 203 ..
 
prāvṛḍjaladasaṃkāśaṃ bhinnāñjanacayaprabham .
abhinnapūrṇaṣāḍguṇyavibhavenopabṛṃhitam .. 204 ..
 
yogidhyeyamajaṃ nityaṃ jagañjanmādikāraṇam .
anādinidhanaṃ devaṃ sākṣāllakṣmīpatiṃ prabhum .. 205 ..
 
aprākṛtatanuṃ śāntaṃ vāsudevaṃ parāt param .
janalokagataiḥsiddhaiḥ sanakādyairabhiṣṭutam .. 206 ..
 
netrābhyāmanimeṣābhyāṃ tṛṣitābhyāṃ pibanniva .
udaikṣata prahṛṣṭātmā praṇipatya muhurmuhuḥ .. 207 ..
 
stutvā ca vividhaisstotrairharṣagadgadayā girā .
tadādāya mahaddivyaṃ vimānaṃ śirasā tataḥ .. 208 ..
 
jagāma bhavanaṃ vipra svakīyaṃ kamalāsanaḥ .
tatra saṃpūjayāmāsa dviṣaṭkabrahmavidyayā .. 209 ..
 
mahatā vibhavenaiva brahmā lokapitāmahaḥ .
atrāntare tu viprendra pauṣkarasya mahātmanaḥ .. 210 ..
 
jijñāsāyāṃ tu jātāyāṃ śāstre pauṣkarasaṃjñake .
prādurbhūtastadā vipra vāsudevo jagatpatiḥ .. 211 ..
 
mahopaniṣadaṃ śāstraṃ grāhayāmāsa padmajam .
yomūlavedo vikhyātastādṛk tasmāt parisrutam .. 212 ..
 
siddhimokṣapradaṃ vipra sarvaśāstrārthagarbhitam .
nānāvyūhasamopetaṃ mūrtyantarasamanvitam .. 213 ..
 
nānāvibhavasaṃyuktaṃ prādurbhāvāntarānvitam .
lakṣmyādiśaṅkhacakrākhyagārutma sadigīśvaraiḥ .. 214 ..
 
sagaṇairastraniṣṭhaistu saṃpūrṇaṃ dvijasattama .
bījaiḥ piṇḍātmakaiścaiva padaiḥsaṃjñāmayairdvija .. 215 ..
 
mantravyūhaistu vividhairdhyānaiśca vividhairyutam .
tatvasaṃkhyāsamākhyātairmaṇḍalairbhadrakādibhiḥ .. 216 ..
 
tathā caturdaśavyūhairajekakajagarbhitaiḥ .
ṣaḍviṃśairarakairyuktaiścakrābjairnavabhistathā .. 217 ..
 
dyvarakādisahasrāraparyantaiśca sakāraṇaiḥ .
tathāṣṭādaśabhirvipra miśracakrābhidhānakaiḥ .. 218 ..
 
āvāryāvarakeṇaiva rūpeṇa parisaṃsthitaiḥ .
mahākhyanavanābhena bimbabhedasthitena ca .. 219 ..
 
ghaṇṭāsruksruvapūrvaistu kriyāṅgairvividhairapi .
nānālakṣaṇasaṃyuktaiḥ kuṇḍaiśca paribhūṣitam .. 220 ..
 
vatsarotsavaparyantaiḥ sthāpanādyaiśca karmabhiḥ .
nityairnaimittikaiḥkāmyaiḥ paripūrṇaṃ dvijottama .. 221 ..
 
svayaṃvyaktādibhedotthaiḥ prāsādaiśca samanvitam .
tasyādhikāravṛttyarthaṃ lokānāṃ hitakāmyayā .. 222 ..
 
tatastaduktamārgeṇa vividhairbhogasañcayaiḥ .
nityairnaimittikaiḥ kāmyairvividhaiśca mahotsavaiḥ .. 223 ..
 
tatra pratidinaṃ kurvan pūjāṃ lokapitāmahaḥ .
vyāpārān jagatāṃ cakre vividhān lokapūjitaḥ .. 224 ..
 
tato manvantare vipra prāpte vaivasvatābhidhe .
ikṣvākurnāmanṛpatiḥ sūryavaṃśasamudbhavaḥ .. 225 ..
 
mahātmā satataṃ yogī sarvabhūtahite rataḥ .
draṣṭukāmaḥ prasannātmā vāsudevaṃ jagatpatim .. 226 ..
 
tāpasaṃ veṣamāsthāya tapaścartuṃ gato vanam .
praviśya tu tapastepe śākamūlaphalāśanaḥ .. 227 ..
 
grīṣme pañcāgnimadhyastho nayan kālaṃ mahātapāḥ .
vārṣike tu nirālambo haimante tu sarojale .. 228 ..
 
indriyāṇi samastāni niyamya hṛdaye punaḥ .
mano viṇṇau samāviśya mantraṃ vai dvādaśākṣaram .. 229 ..
 
japato vāyubhakṣasya tasya rājño mahātmanaḥ .
āvirbabhūva bhagavān brahyā lokapitāmahaḥ .. 230 ..
 
tamāgatamathālokya pajhayoniṃ caturmukham .
praṇamya bhaktibhāvena stutyā ca paritoṣayan .. 231 ..
 
namo hiraṇyagarbhāya jagatsraṣṭre mahātmane .
vedaśāstrārthaviduṣe caturvaktrāya te namaḥ .. 232 ..
 
iti stuto jagatsraṣṭrā brahnā prāha nṛpottamam .
tapasyabhirataṃ śāntaṃ tyaktarājyamahāsukham .. 233 ..
 
lokaprakāśako rājan sūryastava pitāmahaḥ .
vasūnāmapi sarveṣāṃ sadā mānyo manuḥ pitā .. 234 ..
 
kṛtavantau tapaḥ pūrvaṃ tīvraṃ pitṛpitāmahau .
tāvatītya tapaste'dya vartate nispṛhasya vai .. 235 ..
 
kimarthaṃ rājyabhogaṃ tu tyaktvā sarvaṃ nṛpottama .
tapaḥ karoṣi ghoraṃ tvamācakṣva ca mahāmate .. 236 ..
 
ityukto brahnaṇā rājā taṃ praṇamyābravīdvacaḥ .
draṣṭumicchaṃstapaścaryābalena madhusūdanam .. 237 ..
 
karomyatra tapo brahnan śaṅkhacakragadādharam .
ityuktaḥ prāha rājānaṃ pajhajanmā hasanniva .. 238 ..
 
na śakyastapasā rājan draṣṭuṃ nārāyaṇo vibhuḥ .
mādṛśaiśca na dṛśyo'jaḥ keśavaḥ kleśanāśanaḥ .. 239 ..
 
tvādṛśaiḥ kiṃ punastvīśo mādhavastviti bhāvaya .
purātanīṃ puṇyakathāṃ kathayāmi nibodha me .. 240 ..
 
ahaṃ purā mahārāja vāsudevaṃ sanātanam .
draṣṭukāmaḥ prajāsarge tapaścaryāṃ sudāruṇām .. 241 ..
 
akārṣaṃ tapasaścānte bhagavān bhaktavatsalaḥ .
prasannaḥ prādurāsīnme paśyataḥ pajhalocanaḥ .. 242 ..
 
praṇamya puṇḍarīkākṣamastauṣaṃ vividhaiḥ stavaiḥ .
tatra śreyo balaṃ tejo datvā sraṣṭuṃ jagadvibhuḥ .. 243 ..
 
athopadiṣṭavān mahyamādyaṃ vedaṃ sanātanam .
sadāgamākhyaṃ mūlaṃ tu parabrahnaprakāśakam .. 244 ..
 
divyaṃ siddhipradaṃ caiva śāntikṛdviśvakarmiṇām .
sargasyottarakāle tu vimāne divyalakṣaṇe .. 245 ..
 
anantabhogaśayane śayānaḥ padmalocanaḥ .
prādurbhaviṣyati purastaṃ pūjaya viśeṣataḥ .. 246 ..
 
dvādaśārṇena mantreṇa pauṣkareṇoktamārgataḥ .
vakṣyamāṇena vidhinā yathāvat kamalodbhava .. 247 ..
 
ityuktvāntardadhe devaḥ paramātmā jagatprabhuḥ .
prādurāsīttato divyaṃ vimānaṃ paramādbhutam .. 248 ..
 
śāstraṃ cāpi mayā labdhaṃ mahopaniṣadākhyakam .
tatrasthaṃ devadeveśaṃ vāsudevaṃ jagatpatim .. 249 ..
 
pūjayāmi vidhānena taduktena nṛpottama .
tadahaṃ te prayacchāmi keśavānandamandiram .. 250 ..
 
visṛjyedaṃ tapo ghoraṃ puraṃ vraja nijaṃ nṛpa .
prajānāṃ pālanaṃ dharmastapaśceva mahībhṛtaḥ .. 251 ..
 
vimānaṃ preṣayiṣyāmi divaḥ siddhaṃ nṛpottama .
saṃyuktaṃ pañcakālajñaiḥ sadbrahnaniratairdvijaiḥ .. 252 ..
 
tatrārādhaya deveśaṃ bāhyāntarakhilaiḥ śubhaiḥ .
vāsudevamanantāhau śayānaṃ puruṣottamam .. 253 ..
 
dviṣaṭkārṇena mantreṇa pauṣkaroktavidhānataḥ .
kratubhirvividhaiścaiva yajan devaṃ nṛpottama .. 254 ..
 
niṣkāmo nṛpaśārdūla prajā dharmeṇa pālaya .
prasādādvāsudevasya muktiste bhavitā nṛpa .. 255 ..
 
ityuktvā pauṣkaraṃ śāstramupadiśya yathākramam .
tasmai tu bhūmipālāya vidhātāntarabhūt punaḥ .. 256 ..
 
ikṣvākuścintayannāste pajhayonervaco dvija .
āvirbabhūva purato vimānaṃ tanmahībhṛtaḥ .. 257 ..
 
brahnadattaṃ dvijayutaṃ mādhavānantayoḥ śubham .
taṃ dṛṣṭvā parayā bhaktyā natvā ca puruṣottamam .. 258 ..
 
ṛṣīn praṇamya vṛddhāṃśca tadādāya yayau puram .
paurairjanaiśca nārībhirdṛṣṭaṃ śobhāsamanvitaiḥ .. 259 ..
 
lājāni vikṣipadbhiśca tato rājā skkaṃ gṛham .
svamandire viśāle tu vimānaṃ vaiṣṇavaṃ śubham .. 260 ..
 
saṃsthāpyārādhayāmāsa bhāvitātmā nṛpottamaḥ .
pauṣkaroktavidhānena tairdvijairarcitaṃ harim .. 261 ..
 
mānuṣyaḥ śobhanāṅgyastu ghṛṣṭvā tu haricandanam .
mālāḥ kṛtvā sugandhāḍhyāḥ prītiṃ tasya vitenire .. 262 ..
 
paurāḥ karpūraśrīkhaṇḍakuṅkumādyaṃ dadustathā .
puṣpāṇi viṣṇuyogyāni dadurānīya bhūpateḥ .. 263 ..
 
tattatkarmārthabimbāni pratiṣṭhāpya yathāvidhi .
sve sve yathodite sthāne sanniveśya suvistṛtam .. 264 ..
 
tato'ṣṭāṣṭakasaṃkhyaistu bhogaiḥ sarvairakṛtrimaiḥ .
pradhānaiḥ sāṅgabhogaistu vividhairaupacārikaiḥ .. 265 ..
 
sāṃsparśikaistathā vipra hṛdayaṅgamasaṃjñitaiḥ .
arcayitvā jagannāthaṃ vāsudevaṃ parātparam .. 266 ..
 
trisandhyaṃ parayā bhaktyā japyaiḥ stotraiśca vaiṣṇavaiḥ .
kārayāmāsa devasya suciraṃ vatsarotsavam .. 267 ..
 
tathā ca vatsarīyāṇi nānānaimittikānyapi .
pritaṣṭhāṃ tatprakāraṃ ca sthānabhedaṃ tathaiva ca .. 268 ..
 
utsavādiprakāraṃ ca vakṣyāmyupari vistṛtam .
bhogaiśca toṣayitvā taṃ sarvadevamaya harim .. 269 ..
 
niṣkāmo dānadharmaiśca paraṃ jñānamavāptavān .
yajan yajñān mahīṃ rakṣan sa kurvan keśavārcanam .. 270 ..
 
utpādya putrān pitrarthaṃ cirāt tyaktvā kalebaram .
dhyāyanniṣkalmaṣaṃ devaṃ prāptavān vaiṣṇavaṃ padam .. 271 ..
 
tataścaitat kramāllebhe devaḥ sarveśvaraḥ svayam .
rāmo rājīvanayano bhrātṛbhedaistribhiḥ saha .. 272 ..
 
nihantā rākṣasānāṃ yo manuṣyo'hamiti smaran .
daśendriyānanaṃ ghoraṃ yo manorajanīcaram .. 273 ..
 
vivekaśarajālena śamaṃ nayati dehinām .
kṛtakṛtyastu yo vetti svabhāvaṃ divyamuttamam .. 274 ..
 
dadau vibhīṣaṇāyāsau priyāya priyakāriṇe .
śāstropadeśapūrvaṃ tu vimānaṃ divyalakṣaṇam .. 275 ..
 
so'pi tacchirasā gṛhya yayau deśaṃ svakaṃ prati .
ravau madhyandine prāpte kaveratanayā taṭe .. 276 ..
 
candrapuṣkariṇīmadhye'nantapīṭhe'vatārayat .
dakṣādhvare ca rudreṇa paribhūto niśākaraḥ .. 277 ..
 
mūrdhni tasya kṛtāvāso yatra taptvā mahattapaḥ .
yasmiṃstu puṇḍarīkākṣo devo vāmanarūpadhṛk .. 278 ..
 
prāptavānnayasaṃskāraṃ yatra tu svayameva hi .
vimānapravaraṃ divyaṃ śrīrahgamiti śabditam .. 279 ..
 
pratiṣṭhāsyati cātreti viniścitya jagatpatiḥ .
gaṇeśaṃ yoganidrāṃ ca rakṣāhetoḥ samādiśat .. 280 ..
 
tatrāvatārya tanmadhye vimānaṃ tadvibhīṣaṇaḥ .
tatasaṃpūjayāmāsa tairdvijairarcitaṃ harim .. 281 ..
 
ramaṇīyaistu vividhairbhogaiḥ sāṃsparśikādikaiḥ .
taduddhartumasau yatnamakarodbalavānapi .. 282 ..
 
na śaśāka manāgasmādetaccalayituṃ tadā .
athāpataddharaṇyāṃ vai vilapan sa ca duḥkhitaḥ .. 283 ..
 
ārtaṃ vibhīṣaṇaṃ dṛṣṭvā vilapantamanāthavat .
uvāca bhagavān raṅgī svareṇa mahatā tadā .. 284 ..
 
śrībhagavānuvāca .
ārya dharmajña deśo'yaṃ ramaṇīyo hi me mataḥ .
asminneva śayāno'haṃ raṃsye tvāmabhivīkṣya ca .. 285 ..
 
etairekāntibhiḥ sārdhaṃ madārādhanatatparaiḥ .
vibhīṣaṇānujānīhi kuruṣva ca mama priyam .. 286 ..
 
etānārādhakān viprān pañcakālaparāyaṇān .
kṣetrārāmagṛhādyaistu susamṛddhān kuruṣva ca .. 287 ..
 
mā bhūstvaṃ durmanā yāhi kṣipraṃ laṅkāṃ niśācara .
tatra tvaṃ susamṛddhārthaḥ śriyaṃ bhuṅkṣvānapāyinīm .. 288 ..
 
ityuktaḥ susamṛddhārthān kṣetrārāmagṛhādibhiḥ .
kṛtvā caikāyanāṃstāṃstu pañcakālaparāyaṇān .. 289 ..
 
tatastu prayayau cārto laṅkāmeva vibhīṣaṇaḥ .
martyānāṃ bhāgyavaiṣamyādbrāhnaṇānāṃ hitāya ca .. 290 ..
 
devānāṃ ca pratiṣṭhāyai reme tatra nadītaṭe .
raṅgadhāmani raṅgeśaḥ śayānastu dvijottama .. 291 ..
 
taddhāmobhayato'gacchat parirabhya saridvarā .
yathā patiṃ ciraṃ prāptaṃ bhujābhyāṃ priyamaṅganā .. 292 ..
 
divyaṃ hyetanmahaddhāma divyāstatra nivāsinaḥ .
divyā ceyaṃ nadī tadvaddivyatīrthamidaṃ saraḥ .. 293 ..
 
anantaśaktiyuktaṃ tadvimānaṃ hi svayambhavam .
kihgarā viṣṇubhūteśā balinaḥ kāmarūpiṇaḥ .. 294 ..
 
te ca rakṣanti taṃ deśaṃ sarve hyanimiṣekṣaṇāḥ .
ye niṣya ndā nirāhārāḥ sātvikāśca vasanti te .. 295 ..
 
pravyāharanto madhurāṃ vāṇīṃ karṇasukhāvahām .
na tatra vasatāṃ pīḍā kṣutpipāsādyupasthitā .. 296 ..
 
nādhyātmikādipīḍā vā na jarā nāvivekitā .
traikālyajñānasaṃpannāḥ sarvakāmavivarjitāḥ .. 297 ..
 
padārthasaptakajñānasaṃpūrṇā nānyayājinaḥ .
dvādaśādhyātmaniratāḥ pañcakālaparāyaṇaḥ .. 298 ..
 
tamarcayanto'harahastatraiva nivasanti hi .
ṣaṭkarmaniratāścāpi brahnaṇyāhitacetasaḥ .. 299 ..
 
caranti tatra vimalāḥ puruṣāḥ saṃśitavratāḥ .
devāsuramunīndrādyāḥ sadā devābhikāṅkṣiṇaḥ .. 300 ..
 
vasanti tatra cāsthāya citrāṃ sthāvararūpatām .
apyunmattaḥ prasāntaḥ syādvadhiro'pi subodhavān .. 301 ..
 
tasya deśasya māhātmyaṃ samyagjñātuṃ na śakyate .
brahnaṇāpi muniśreṣṭha kiṃ punaḥ khalu mādṛśaiḥ .. 302 ..
 
tadetat paramaṃ dhāma śrīraṅgamiti śabditam .
divyalakṣaṇasaṃyuktaṃ svayaṃvyaktamiti śrutam .. 303 ..
 
atra sannihitaḥ sākṣādbhagavān puruṣottamaḥ .
bhaktānāṃ puṇḍarīkākṣaḥ paramātmā'cyuto hariḥ .. 304 ..
 
vividheṣvapi cānyeṣu nityaṃ sthāneṣu yadyapi .
vāsudevastu mantrajñātmā sthitaḥ sannihitaḥ svayam .. 305 ..
 
tathāpi valavattvena sannidhiṃ bhajate'tra vai .
grīṣmakālaṃ samāsādya yathārkastīkṣṇatāṃ vrajet .. 306 ..
 
svarūpamajahanneva tathaivātra jagatpatiḥ .
doṣaiḥ sa digvibhāgādyaistvanyathātvaṃ na yāti ca .. 307 ..
 
nityasannidhimāhātmyāt kālaṃ kalpakṣayāvadhi .
uttarottaratā caiva jagatyasmin hi vartate .. 308 ..
 
bhūtyā kāntyā ca kīrtyā ca kriyayā cāpramayeyā .
duṣṭopaśāntidā śaktyā siddhidā yā ca vai saha .. 309 ..
 
muktikāmāśca bhavinaḥ phalakāmāśca sattama .
yathābhimatasaṃprāptimihaivāyāntyanaśvarīm .. 310 ..
 
iha karmaparāḥ sarve sāyaṃ prātastu madhyataḥ .
kurvate sarvakarmāṇi vimānābhimukhāḥ sadā .. 311 ..
 
evaṃ tu puṣkarakṣetre totādriśikhare'pi ca .
kṣmāṅge purāṇasaṃjñe tu madhubhāṇḍābhidhe'pi ca .. 312 ..
 
sthitaḥ saṃnihito devaḥ svayaṃvyakto jagatpatiḥ .
bhagavān puṇḍarīkākṣo lokānāṃ hitakāmyayā .. 313 ..
 
devadevo jagannātha evaṃ kṣetreṣu keṣucit .
sthāpito vibudhādyaistu sannidhatte dvijottama .. 314 ..
 
keṣucinmanujendraistu bhaktibṛṃhitamānasaiḥ .
sthāpito vidhivadvipra sannidhatte jagatpatiḥ .. 315 ..
 
evaṃ bhagavadākārairnānāsaṃsthānalakṣaṇaiḥ .
nānāviśeṣarūpaiśca nānākāryavaśena tu .. 316 ..
 
viśvamāpūritaṃ sarvaṃ sarvānugrahakāmyayā .
svayaṃvyaktaṃ tathāsiddhavibudhaiśca pratiṣṭhitam .. 317 ..
 
munimukhyaistu gandharvairyakṣairvidyādharairapi .
rakṣobhirasurairmukhyaiḥ sthāpitaṃ mantravigraham .. 318 ..
 
divyaśāstroktavidhinā pūjayecchāstrakovidaḥ .
sthāpitaṃ manujairdevaṃ munivākyoktamārgataḥ .. 319 ..
 
pūjayed dvija tatrāpi jñānibhistattbadarśibhiḥ .
vāsudevaikaniṣṭhaistu devatāntaravarjitaiḥ .. 320 ..
 
vyāmiśrayāgamuktaistu tīvrabhaktisamanvitaiḥ .
sthāpitaṃ manujendraistu hyanuvedhādikovidaiḥ .. 321 ..
 
arcayeddevadeveśaṃ divyaśāstroktavartmanā .
munivākyoktamārgeṇa pūjanaṃ yatra vartate .. 322 ..
 
tatrāpi divyamārgāccet pūjanaṃ kartumicchati .
munimārgaṃ parityajya divyamārgeṇa pūjayet .. 323 ..
 
bhavet sannidhimāhātmyaṃ kālaṃ kalpakṣayāvadhi .
divyamārgeṇa pūjādyaṃ vartate yatra nityaśaḥ .. 324 ..
 
tatra divyaṃ parityajya na kadācinmahāmate .
munivākyoktamārgeṇa kuryāt saṃpūjanādikam .. 325 ..
 
kuryādvā yadi saṃmohādvipraḥ saṃmūḍhacetanaḥ .
saṃprayātyacirātasya bhaktirbījena vai saha .. 326 ..
 
samantraṃ karmatantraṃ ca siddhayaśca parāṅmukhāḥ .
ihaiva śīghraṃ viprendra dehānte gatasantatiḥ .. 327 ..
 
ghoraṃ prayāti narakaṃ rājā rāṣṭraṃ ca naśyati .
tasmāt sarvaprayatnena divyamārgaṃ tu na tyajet .. 328 ..
 
tāmasena tu mārgeṇa pūjanaṃ yatra vartate .
tatrāpi rājasenaiva pūjana siddhidaṃ bhavet .. 329 ..
 
rājasena tu pūjādyaṃ vartate yatra nityaśaḥ .
tatrāpi sātvikenaiva pūjanaṃ śubhadaṃ sadā .. 330 ..
 
sātvikena tu pūjādyaṃ vartate yatra cānvaham .
tatra rājasamārgeṇa na kuryāt pūjanādikam .. 331 ..
 
yatra rājasamārgeṇa pravṛttaṃ tvarcanādikam .
tatra tāmasamārgeṇa na kuryādarcanādikam .. 332 ..
 
vividhānāṃ rājasānāmanyonyaṃ syābha saṃkaraḥ .
sarvatrapauruṣe vākye tadgrāhyamavirodhi yat .. 333 ..
 
sanakaḥ .
kevalaṃ tadvidhānena na kuryāt sthāpanādikam .
divyādyāyatanānāṃ ca ṣūjārthaṃ yat tvayoditam .. 334 ..
 
śāstraṃ divyādibhedena śrotumicchāmi tatvataḥ .
yajjñātvā vinivarteyaṃ śāstrasāṅkaryadoṣataḥ .. 335 ..
 
śāṇḍilyaḥ .
vāsudevena yat proktaṃ śāstraṃ bhagavatā svayam .
anuṣṭupchandobandhena samāsavyāsabhedataḥ .. 336 ..
 
tathaiva brahnarudrendrapramukhaiśca pravartitam .
lokeṣvapi ca divyeṣu taddivyaṃ viddhi sattama .. 337 ..
 
brahnarudramukhairdevaiḥ ṛṣibhiśca tapodhanaiḥ .
svayaṃ praṇītaṃ yacchāstraṃ tadviddhi munibhāṣitam .. 338 ..
 
etattu trividhaṃ viddhi sātvikādivibhedataḥ .
vijñāya puṇḍarīkākṣādarthajālaṃ yathāsthitam .. 339 ..
 
tadbodhakaṃ praṇītaṃ yacchāstraṃ tat sātvikaṃ smṛtam .
tasmājjñāte'rthajāte tu kiñcit samavalambya ca .. 340 ..
 
svabuddhayunmuṣitasyaiva hyarthajātasya bodhakam .
yat praṇītaṃ dvijaśreṣṭha tathā vijñāya tatvataḥ .. 341 ..
 
granthavistarasaṃyuktaṃ śāstraṃ sarveśvareśvarāt .
tatsaṃkṣepaprasādena svavikalpavijṛmbhaṇaiḥ .. 342 ..
 
vrahnādibhiḥ praṇītaṃ yat tathā tadṛṣibhirdvija .
brahnādibhyaḥ pariśrutya tat saṃkṣepātmanā punaḥ .. 343 ..
 
svavikalpāt praṇītaṃ yat tat sarvaṃ viddhi rājasam .
tat syād dvedhā pañcarātravaisvānasavibhedataḥ .. 344 ..
 
kevalāt svavikalpoktaiḥ kṛtaṃ yat tāmasaṃ tu tam .
kevalaṃ manujairyattu kṛtaṃ tat pauruṣaṃ bhavet .. 345 ..
 
sanaka .
yairliṅgairvadatāṃśreṣṭha bhagavadvākyapūrvakam .
bhedaṃ jānāmi tatvena tāni vistarato vada .. 346 ..
 
śāṇḍilya .
yadarthāḍhyamasandigdhaṃ svacchamalpākṣaraṃ sthiram .
cāturātmyasvarūpeṇa saṃsthitasya vibhoḥ sadā .. 347 ..
 
svābhāvikaṃ paratvaṃ tu yatra yatra samīritam .
anyāsāṃ mantramūrtīnāṃ yatra caupādhikaṃ tu yat .. 348 ..
 
turyādijāgratparyantaḥ padabhedaḥ prakāśitaḥ .
bhaktānāmanukampārthaṃ yatra vai caturātmanaḥ .. 349 ..
 
śaktīśasya vibhoryatra vibhavaḥ saṃprakāśitaḥ .
aṅgalāñchanabhūṣāṇāṃ śaktīnāṃ vihageśituḥ .. 350 ..
 
layādibhedabhinnaṃ tu svarūpaṃ yatra bhāṣitam .
bījapiṇḍapadādyena cāturvidhyena sattama .. 351 ..
 
mantrāḥ pravartitā yatra yatra sthāpanakarmaṇi .
anuvedhakriyā proktā yatra vai nityapūjanam .. 352 ..
 
mūlamūrtau tu saṃpūrṇaṃ proktaṃ prādhānyato dvija .
tatra kartumaśakyaṃ yat snānādyaṃ tāvadeva tu .. 353 ..
 
bimbāntare tadarthaṃ tu karmabimbapurassare .
vihitaṃ darpaṇādyeṣu tadabhāvānmahāmate .. 354 ..
 
kṣmājalānalavāyvākhyanābhasīyena vai dvija .
dhāraṇāpañcakenaiva dhāraṇādvitayena ca .. 355 ..
 
dahanāpyāyanākhyena yatra śuddhiśca bhautikī .
āgamaśrutimūlatvaṃ svasya yaddhayupapādakam .. 356 ..
 
tat pārameśvaraṃ vākyamājñāsiddhaṃ hi mokṣadam .
evamādeyavākyottha āgamo yo mahāmate .. 357 ..
 
sanmārgadarśanaṃ kṛtsnaṃ vidhivādaṃ ca viddhi tat .
tatprāmāṇyāttu yatkiñcit samabhyūhya yathārthataḥ .. 358 ..
 
pūrvāparābirodhena nirvāhyamavicārataḥ .
sarveṣāṃ rañjakaṃ gūḍhaṃ niścayīkaraṇākṣamam .. 359 ..
 
pārameśvaravākyoktamarthajālaṃ yathāsthitam .
pratyabhijñāpakaṃ yadyat sātvikaṃ munibhāṣitam .. 360 ..
 
praśaṃsakaṃ yat siddhīnāṃ saṃpravartakamapyatha .
mūlamūrtimanādṛtya karmārcāyāṃ tu puṣkalam .. 361 ..
 
nityasaṃpūjanaṃ proktaṃ prādhānyena tu yatra vai .
brahnarudrādibimbānāṃ pramāṇaṃ lakṣaṇaṃ tathā .. 362 ..
 
sthāpanaṃ yatra nirdiṣṭaṃ yatra vai jagatāṃ pateḥ .
pūjanaṃ tu samuddiṣṭaṃ prākṛtānāṃ jaḍātmanām .. 363 ..
 
tatvānāmapi viprendra diśāṃ kālasya vācakaiḥ .
parameṣṭhyādibhirmantraiḥ pañcabhiryatra vai kramāt .. 364 ..
 
sthāpanādipratiṣṭhāntaṃ pañcakaṃ samudīritam .
yāgapūrvā haristomaparyantāḥ sapta kīrtitāḥ .. 365 ..
 
yāgā yatra tathā sapta tatkramādadhikāriṇaḥ .
uktaṃ yatra pratiṣṭhayā ṣoḍaśanyāsakalpanam .. 366 ..
 
etajjānīhi tat sarvaṃ rājasaṃ munibhāṣitam .
bhagavantaṃ samuddiśya hyaṅgabhāvaṃ vinaiva tu .. 367 ..
 
brahnarudramukhānāṃ tu vibudhānāṃ tathaiva ca .
mātṝṇāmapi durgāyāḥ svātantryeṇa tu yatra vai .. 368 ..
 
mantraṃ dhyānaṃ pramāṇaṃ ca lakṣaṇaṃ sthāpanaṃ tathā .
nirdiṣṭaṃ tāmasaṃ nāma munivākyaṃ tu viddhi tat .. 369 ..
 
anarthakamasaṃbaddhamalpārthaṃ śabdaḍambaram .
anirvāhakamādyoktervākyaṃ tat pauruṣaṃ smṛtam .. 370 ..
 
heyaṃ cānarthasiddhīnāmākaraṃ narakāvaham .
pārameśvaravākyārthairyadvirodhi na tad dvija .. 371 ..
 
saṃgrāhyaṃ sātvikādyeṣu munivākyeṣu yatnataḥ .
yaddivyāpekṣitaṃ vipra saṃgrāhyamavirodhi tat .. 372 ..
 
sātvikādikramātteṣu samabhyūhya mahāmate .
prasiddhārthānupādāya saṅgatārthaṃ vilakṣaṇam .. 373 ..
 
api cet pauruṣaṃ vākyaṃ grāhyaṃ tanmunivākyavat .
sanaka .
divyapūrvāṇi śāstrāṇi proktairetaistu liṅgakaiḥ .. 374 ..
 
liṅgitāni dvijaśreṣṭha vyaktanāmānvitāni ca .
kautūhalaṃ hi me śrotuṃ prabrūhi gaṇaśastathā .. 375 ..
 
vijñātavyānyasaṃkīrṇaṃ yathā ca svalpabuddhibhiḥ .
śāṇḍilya .
sātvataṃ pauṣkaraṃ caiva jayākhyaṃ ca tathaiva ca .. 376 ..
 
evamādīni śāstrāṇi divyānītyavadhāraya .
saṃhitā ceśvarasyāpi bharadvājasya saṃhitā .. 377 ..
 
saumantavī tathā hyetat pārameśvarasaṃjñitam .
vaihāyasī saṃhitā ca śāstraṃ citraśikhaṇḍijam .. 378 ..
 
tathā jayottaraṃ tatra evamādīni tatvataḥ .
sātvikāni vijānīhi munivākyāni sattama .. 379 ..
 
tantraṃ sanatkumārakhyaṃ tathā pajhodbhavābhidham .
satyāpi tejodraviṇaṃ māyāvaibhavikaṃ tathā .. 380 ..
 
ityādīnyavagaccha tvaṃ rājasānyeva tatvataḥ .
pañcapraśnaṃ śukapraśnaṃ tatvasāgarasaṃhitā .. 381 ..
 
ityādīnyavabuddhyasva tāmasāni viśeṣataḥ .
pūrvoktalakṣaṇenaiva jñātavyaṃ tatra pauruṣam .. 382 ..
 
prāsādānāṃ ca śāstrāṇāṃ yathāvat saṃprakāśitam .
bhedaṃ divyādikaṃ samyag jñātvā sarvaṃ samācaret .. 383 ..
 
yo na jñātvā tu sāṅkaryaṃ pūjādyamanutiṣṭhati .
sa hi sarvasya jagataḥ sāṅkaryaṃ kurute sadā .. 384 ..
 
viśeṣāt svasya vaṃśasya tasmādāpadyapi dvija .
na kuryācchāstrasāṅkaryaṃ hitaiṣī śāstrakobidaḥ .. 385 ..

Chapter - 11
śrīḥ .
ekādaśo'dhyāyaḥ .
sanakaḥ .
nityotsavavidhau brahman pūjanaṃ samudāhṛtam .
dvārāvaraṇadevānāṃ teṣāṃ dhyānādikaṃ kramāt .. 1 ..
 
jñātumicchāmi viprendra prabrūhi mama vistarāt .
śāṇḍilayaḥ .
śrūyatāmabhidhāsyāmi yadahaṃ coditastvayā .. 2 ..
 
prāsādadvāradevebhyaḥ samārabhya yathākramam .
prāsādadvārabāhye tu hyadhasthaudumbarāntime .. 3 ..
 
vāstvīśakṣetranāthau dvau sthitau dakṣetarakramāt .
śuklavaktraḥ kṛṣṇadeho dvibhujo ratnapātradhṛk .. 4 ..
 
dakṣiṇena kareṇaiva sarvāmarasamāśrayaḥ .
puṇḍarīkasamānābhavastrasraganulepanaḥ .. 5 ..
 
gadodyatakaro vipra dhyātavyo vāstupūruṣaḥ .
kṣetreśaṃ dvibhujaṃ dhyāyeddhemābhavasanasrajam .. 6 ..
 
nīlajīmūtasaṃkāśaṃ daṇḍahastaṃ mahātanum .
muṣṭikṛdvāmahastena yāgakṣetya pālakam .. 7 ..
 
kuṇḍalādyairalaṅkārairetau śobhitavigrahau .
vīkṣamāṇau vibhorvaktraṃ tejasātīva nirbharau .. 8 ..
 
taptakāñcanavarṇābhāṃ pravālasadṛśāmbarām .
hāranūpurakeyūrakaraṇḍamakuṭādikaiḥ .. 9 ..
 
alaṅkṛtāmalaṅkāraiḥ puṇḍarīkanibhekṣaṇām .
akalaṅkasusampūrṇaśaraccandranibhānanām .. 10 ..
 
pajhakumbhakarāṃ lakṣmīṃ pajhoparigatāṃ smaret .
padmāsanenopaviṣṭāṃ dvārasyordhva udumbare .. 11 ..
 
taruṇādityasaṃkāśo mahoraskaścaturbhujaḥ .
unnataśconnatāṃsaśca pūrṇāṅgo nātimāṃsalaḥ .. 12 ..
 
tanūdaro nimnanābho romarājivirājitaḥ .
daṃṣṭrākarālavadanaḥ piṅgaśmaśrujaṭādharaḥ .. 13 ..
 
madhupiṅgalanetraśca kuṭilabhrūlatāyutaḥ .
pralambalolaśravaṇaḥ pṛthughrāṇaḥ smitānanaḥ .. 14 ..
 
kuṇḍalālaṅkṛtascaiva hārakeyūrabhūṣitaḥ .
baddhoṣṇīṣalalāṭaśca tilakenāpyalṅakṛtaḥ .. 15 ..
 
śuklāmbaradharaḥ sragvī bhujayugme'sya dakṣiṇe .
prodyataṃ saṃsmareccakraṃ prajvalantīṃ gadāṃ pare .. 16 ..
 
śroṇītaṭaniṣaṇṇāṃ ca viśrāntāṃ vasudhātale .
pūrve vāmakare śaṅkhamanyasmiścākṣasūtrakam .. 17 ..
 
evaṃ gaṇādhipaścaṇḍo vikrameṇāparājitaḥ .
kruddho vighnāyutānāṃ ca kṣaṇāt saṃharaṇakṣamaḥ .. 18 ..
 
dhyeyo garbhagṛhadvāraśākhāmūle tu dakṣiṇe .
tatraivāparabhāge tu pracaṇḍaṃ tvīdṛśaṃ yajet .. 19 ..
 
kiṃtu savyāpasavyābhyāṃ bhujābhyāṃ syādviparyayaḥ .
bhujadvaye yaccaṇḍasya vāme saṃparikīrtitam .. 20 ..
 
dakṣiṇe tat pracaṇḍasya dhyeyaṃ vā parikalapya ca .
dhyāyeddvārāgradeśe tu garuḍaṃ kāñcanaprabham .. 21 ..
 
kuṭilabhrusuvṛttākṣaṃ pakṣamaṇḍalamaṇḍitam .
lambodaraṃ supīnāṅgaṃ sarvabhūṣaṇabhūṣitam .. 22 ..
 
makuṭādyairalaṅkārairnūpurādyairvirājitam .
nīlaṃ vasānaṃ vasanaṃ nānāmālyopaśobhitam .. 23 ..
 
saṃmukhaṃ devadevasya bhūgataṃ vidhṛtāñjalim .
dvibhujaṃ tuhinābhaṃ ca satyākhyaṃ vihagādhipam .. 24 ..
 
prāṇādhidaivataṃ cakre balimaṇḍalamadhyage .
saṃsthitaṃ saṃsmaret sarvairaṅgaiḥ puruṣarūpiṇam .. 25 ..
 
pralambamānajaṭharaṃ pakṣarājivirājitam .
dakṣiṇena kareṇaiva dhārayantaṃ gaṇitrakam .. 26 ..
 
uttānitetarakaraṃ kuṇḍalādyairvibhūṣitam .
nīlakauśeyavasanaṃ nīlamālyānulepanam .. 27 ..
 
anākulābhyāṃ netrābhyāṃ vīkṣamāṇaṃ sadā vibhum .
athāgramaṇḍapadvāraśākhāyugalasaṃsthitau .. 28 ..
 
pajhagarbhapratīkāśāvatibhīmaparākramau .
caṇḍapracaṇḍasadṛśau bhujalāñchanabhūṣaṇaiḥ .. 29 ..
 
raktāmbaradharau caiva raktasraganulepanau .
gaṇau dhātṛvidhātārau dhyātvā sapūjya tatparaḥ .. 30 ..
 
kumudādigaṇeśānān prathamāvaraṇe yajet .
pūrve ca vahnidigbhāge pūjyau dvau gaṇanāyakau .. 31 ..
 
kumudaḥ kumudākṣaśca prasannavadanekṣaṇau .
tuhinācalasaṅkāśau prathame vayasi sthitau .. 32 ..
 
nānābharaṇadigdhāṅgau nānākuṇḍalabhūṣitau .
nānāmālyacitau caiva nānāmaulidharau dvija .. 33 ..
 
nānāgandhaviliptāṅgau nānāvastravibhūṣitau .
kumudākhyagaṇeśasya dhyātavyo dakṣiṇaḥ karaḥ .. 34 ..
 
candraraśmipratīkāśacāmareṇa virājitaḥ .
abhigacchābhayaṃ dhyāyeddvitīyaṃ dakṣiṇaṃ karam .. 35 ..
 
bhavabhaṅgāt prapannānāṃ pareṣāṃ guṇaśāsanam .
tasyaivādyaṃ vāmakaraṃ prabuddhakamalodyatam .. 36 ..
 
tūṣṇīṃ bhīsūcakaṃ dhyāyedbahiḥsthānāṃ paraṃ karam .
etedvai kumudākṣasya vaiparītyena bhāvayet .. 37 ..
 
dvābhyāṃ dvābhyāṃ karābhyāṃ vai tvanyeṣāmevameva hi .
puṇḍarīko vāmanaśca dvāvetau hutabhukprabhau .. 38 ..
 
garuḍadhvajahastau ca śeṣamanyat puroditam .
kṛtvā dhyātvā'thavā nyasya dakṣiṇe nairṛte'pi ca .. 39 ..
 
śaṅkukarṇābhidhāno yaḥ sarvanetrābhisaṃjñitaḥ .
dvāvetau campakābhau tu mayūravyajanodyatau .. 40 ..
 
mahāvibhūterdevasya pratyagvāyudigāsthitau .
sumukhaḥ supratiṣṭhaśca vibhoḥ someśadiksthitau .. 41 ..
 
cintyau mudgaphalaśyāmāvātapatrakarodyatau .
noktaśeṣakarāṇāṃ tu tadviddhi kumudoditam .. 42 ..
 
mānavaḥ pṛśnigarbhaśca jagatyambarasaṃsthitau .
taptakāñcanavarṇābhau karaṇḍamakuṭojjvalau .. 43 ..
 
daṃṣṭrākarālavadanau nānāmālyadharau dvija .
tatra mānavasaṃjñasca pakṣanāgavibhūṣitaḥ .. 44 ..
 
tasya dakṣiṇahastaśca śaṅkharājena śobhitaḥ .
tatpṛṣṭhe kaṭake haste aṅguṣṭhāntaralolagā .. 45 ..
 
akṣamāleti sā proktā sarvasiddhikarī sadā .
mukhyavāmakare cakraṃ tatpṛṣṭhe cordhvagā gadā .. 46 ..
 
etaddhi pṛśnigarbhasya vaiparītyena bhāvayet .
kaṭihastādgatāṃ dhyātvā pakṣanāgau vinā dvija .. 47 ..
 
ete bhagavato vipra tvantarahgā mayoditāḥ .
karmaṇā manasā vācā tadbhāvagatamānasāḥ .. 48 ..
 
jñānādiṣaḍguṇopetairākīrṇāḥ koṭiśaḥ paraiḥ .
bhūtaiḥ siddhairanantaiśca prārthayānaiḥ paraṃ padam .. 49 ..
 
vastrabhūṣāṅgarāgādyaiḥ sarve te kumudopamāḥ .
śvetamṛtkalpitenaiva hyūrdhvapuṇḍreṇa bhūṣitāḥ .. 50 ..
 
lalāṭasthena sarve'pi kumudādigaṇādhipāḥ .
evamanye'pi bhūtādyāḥ sarve pāriṣadā dvija .. 51 ..
 
evamāvṛtidevāśca dvārasthāśca tathaiva hi .
evaṃ tadīyā viprāśca kṣatraviṭcchūdrajātayaḥ .. 52 ..
 
mṛdaiva vā candanena kalpitairūrdhvapuṇḍrakaiḥ .
dvādaśaiśca caturbhirvā bhūṣitāḥ syuḥ sadā dvija .. 53 ..
 
atasīkusumaśyāmau pītamālyāmbarānvitau .
pītoṣṇīṣadharau raudrau prāgvadbhujavibhūṣitau .. 54 ..
 
gaṇau caṇḍākṛtidharau durdarśau duratikramau .
jayaṃ ca vijayaṃ nāmnā yajettadvārapārśvayoḥ .. 55 ..
 
taduddeśāt samārabhya bahirdvārāvasānakam .
dvitīyāvaraṇakṣetraṃ ṣoḍhā kṛtvā tu pañcame .. 56 ..
 
bhāge tu garuḍaṃ kṛtvā vipra dhyātvā'thavā nyaset .
dravaccāmīkarākāraṃ bhīmabhrakuṭilocanam .. 57 ..
 
pṛthudaṃṣṭraṃ pṛthudhrāṇaṃ pṛthugātraṃ pṛthūdaram .
pakṣāṅkurāñcitoraskaṃ pakṣamaṇḍalamaṇḍitam .. 58 ..
 
hārakeyūratāṭaṅkamakuṭādyaistu bhūṣaṇaiḥ .
bhūṣitaṃ nīlavasanaṃ nānāmālyavibhūṣitam .. 59 ..
 
nānāgandhaviliptāṅgaṃ nāgaikādaśabhūṣitam .
puṣpastabakasaṃpūrṇamañjaliṃ dadhataṃ dvija .. 60 ..
 
unnamya dakṣiṇaṃ jānumāsanīkṛtya cetarat .
sukhāsanasamāsīnaṃ vibhorājñāpratīkṣakam .. 61 ..
 
tataḥ karmātmatatvānāṃ daśakaṃ siddhatāṃ gatam .
bhagavattulyasāmarthyasārvajñyādiguṇairyutam .. 62 ..
 
viyuktaṃ prākṛtād duḥkhānniyuktaṃ ceśvareṇa tu .
bhavasantārakatvena hyetadāvṛtikaṃ kramāt .. 63 ..
 
upendraḥ pūrvadigbhāge saṃsthito dvijasattama .
vahnau tejodharākhyastu dakṣiṇe duratikramaḥ .. 64 ..
 
nairṛte tu mahākarmā paścime tu mahāhradaḥ .
agrāhyo vāyudigbhāge vasuretāstathottare .. 65 ..
 
pūrvottare vardhamānaḥ sākṣī gaganagocare .
ādhāranilayaṃ nāmnā sarvasyādhogataṃ smaret .. 66 ..
 
ete sphaṭikavarṇābhāśvetamālyāmbarānvitāḥ .
gaṇitrakaṃ rathāṅgaṃ ca śaṅkhaṃ caiva gadāṃ tathā .. 67 ..
 
dadhānā mukhyadakṣādimukhyavāmāntameva hi .
karaiścaturbhiḥ susamā makuṭādivibhūṣitāḥ .. 68 ..
 
tejasā vighnajālāni prerayanto mahaujasaḥ .
sthānakaiḥ saṃsthitāḥ sarve dhyānonmīlitalocanāḥ .. 69 ..
 
athavā dvibhujā ete vajrādyaṃ daśakaṃ kramāt .
dakṣeṇa lokapālīyaṃ dhārayantaḥ kareṇa tu .. 70 ..
 
gaṇitrakaṃ tu vāmena varadābhayadāstu vā .
tadā varṇāṅgarāgādyairindrādisadṛśāstu vā .. 71 ..
 
dvitīyagopuradvārapārśvayorantarasthayoḥ .
vinyased dvārapālākhyāvetau vāmādito gaṇau .. 72 ..
 
nidhīśau śaṅkhapajhau tu nidhibhāṇḍoparisthitau .
sthūladantau ca dāntau ca dvibhujau bhagavanmayau .. 73 ..
 
kuṭilabhrūlatāyuktau kiñcidunnatavakṣasau .
lambodarau supīnāṅgau hrasvapāṇipadau dvija .. 74 ..
 
śaṅkapajhasamānābhau nīlaśuklāmbarasrajau .
makuṭādyaistu vividhairalaṅkārairalaṃkṛtau .. 75 ..
 
dakṣiṇena kareṇaiva dhārayantau saroruham .
itareṇa kareṇaiva hyuttānena nidhiṃ svakam .. 76 ..
 
athavā vāmahastābhyāṃ praveśābhītidānvitau .
kardavayena śaṅkhaṃ vā pajhaṃ vā dadhatau dvija .. 77 ..
 
vāmeva dhārayet pajhaṃ yadvā śaṅkhaṃ nidhīśvaraḥ .
śaṅkhapajhadharau vāpi śirasā makuṭopari .. 78 ..
 
śaṅkhacakradharau vāpi sādhakecchāvaśena tu .
unnamya dakṣiṇaṃ jānuṃ hyāsanīkatya cetarat .. 79 ..
 
evaṃ śaṅkhanidheḥ pajhanidhestu viparītavat .
taddvāraśākhāniṣṭhau tu saṃsmareddakṣiṇāditaḥ .. 80 ..
 
kṣīrakundāvadātau ca nīlakauśeyavāsasau .
nīlanīrajavarṇābhaiḥ puṣpairbhūṣitavigrahau .. 81 ..
 
pūrvoktagaṇasādṛśyau nāmnā bhadrasubhadrakau .
taddvārabāhyataḥ paścāt pārśvayorgopurasthitau .. 82 ..
 
etau gaṇeśvarau nyasyed dhyātvā vā parikalapya ca .
athavā dvibhujāvetau tadā bhadrasya dakṣiṇam .. 83 ..
 
karaṃ tu tarjanīyuktaṃ vāmamīṣattu kuñcitam .
gadāgropariviśrāntaṃ gadāmūloparisthitam .. 84 ..
 
vyatyastadakṣiṇaṃ pādaṃ vāmaṃ tu bhuvi saṃsthitam .
bhadrasya vāmayorvipra yaduktaṃ pāṇipādayoḥ .. 85 ..
 
dakṣayostat subhadrasya dakṣoktaṃ vāmagaṃ bhavet .
kintu tadvāmahastaṃ tu yuktaṃ vismayamudrayā .. 86 ..
 
caṇḍaprajaṇḍau dhātā ca vidhātā ca jayastathā .
vijayaścāpi bhadraśca subhadraśca gaṇeśvaraḥ .. 87 ..
 
ete gaṇeśvarā hyaṣṭau prabhāpuṣpāmbarairvinā .
dehavaktrākṛtaistulyāstathaivābharaṇāyudhaiḥ .. 88 ..
 
bhaktānāṃ vighnajālasya sarvadiksaṃsthitasya ca .
saṃsāraphaladāturvai cchedanārthaṃ samudyatāḥ .. 89 ..
 
parasparamukhāḥ sarve sthānakaiḥ saṃsthitāḥ samaiḥ .
gaṇeśāyutalakṣaistu nānāvarṇavapūrdharaiḥ .. 90 ..
 
acyutārādhanaparairekaikaṃ parivāritāḥ .
tṛtīyāvaraṇe paścāt pūrvādikramayogataḥ .. 91 ..
 
indrādilokapālānāṃ daśakaṃ vinyaseddvija .
śatadhāmanibhaṃ dhyāyeccaturbāhuṃ purandaram .. 92 ..
 
susitadvipasaṃsthaṃ tu sutīkṣṇakuliśodyatam .
ajārūḍhaṃ smaredraktaṃ śaktipāṇiṃ hutāśanam .. 93 ..
 
sahasrārcibhirākīrṇaṃ sahasnādityabhāsuram .
mahāmahiṣasaṃsthaṃ tu tvañjanādrisamaprabham .. 94 ..
 
subhūmadaṇḍahastaṃ tu smareddevaṃ pitrīsvaram .
daṃṣṭrākarālavadanaṃ kṛṣṇameghasamaprabham .. 95 ..
 
ghoraṃ pretāsanaṃ dhyāyet khaṅgadhṛgrākṣaseśvaram .
muktāphaladyutisamaṃ bhīmaṃ pāśakarodyatam .. 96 ..
 
nāgakanyāsahasnāḍhcaṃ makarasthamapāṃpatim .
nīlatoyadasaṃkāśaṃ mahādhvajapaṭāṅkitam .. 97 ..
 
dhyāyet samīraṇaṃ devaṃ saṃsthitaṃ hariṇopari .
somaṃ tārāgaṇopetaṃ śaṅkhagokṣīrapāṇḍaram .. 98 ..
 
bṛhacchaśakapṛṣṭhasthaṃ śiśirāstrakaraṃ smaret .
sitabhūtiviliptāṅgaṃ trinetraṃ vṛṣavāhanam .. 99 ..
 
triśūlāyudhahastaṃ ca tvīśānaṃ jñāninaṃ smaret .
pātāladiggataṃ dhyāyet kūrmārūḍhaṃ halāyudham .. 100 ..
 
sitaṃ sahasraphaṇabhṛdyonanto nāma nāgarāṭ .
bhacakraṃ bhrāmyamāṇaṃ tu daṇḍahastaṃ prajāpatim .. 101 ..
 
haṃsārūḍhaṃ khasaṃsthaṃ tu dhyāyeddhruvamajaṃ vibhum .
ete caturbhujāḥ sarve akṣasūtravibhūṣitāḥ .. 102 ..
 
cintayantaḥ paraṃ tattvaṃ varābhayakarodyatāḥ .
divyābharaṇadigdhāṅgā divyamālyāmbarānvitāḥ .. 103 ..
 
divyarūpadharāścaiva divyagandhavahā dvija .
raktaśuklaniśāpītanīlacampakasaprabhaiḥ .. 104 ..
 
vyomasphaṭikamārtaṇḍarājopalanibhaistathā .
mālyāṅgarāgavasanaiḥ mahārghaiḥ samalaṃkṛtāḥ .. 105 ..
 
bhūṣitā bhūṣaṇaiścitraiḥ karaṇḍamakuṭādibhaḥ .
ebhyaścaturbhujo brahman vijñeyo vṛṣabhadhvajaḥ .. 106 ..
 
dvibhujāstvamarāścānye varadābhayadāstu vā .
iti lokeśvereṣūktaṃ tato vai dvijasattama .. 107 ..
 
tṛtīyāvaraṇadvāre śākhāmūle tu dakṣiṇe .
sudarśanaṃ caturhastaṃ hrasvakāyaṃ jvalatprabham .. 108 ..
 
kraudharaktekṣaṇaṃ daityadānavāsṛgvilepanam .
nṛtyantaṃ madamattaṃ ca sahasrārāntarasthitam .. 109 ..
 
daṃṣṭrākarālavadanaṃ kuṭilabhrūlatāyutam .
kalpāntapāvakākāraṃ svaraśmipariveṣṭitam .. 110 ..
 
dakṣiṇe bhujayugme tu pūrveṇa ca sudarśanam .
dhārayantaṃ tato'nyena viśrāntāṃ bhūtale gadām .. 111 ..
 
śaṅkhaṃ mukhyena vāmena hyapareṇa gaṇitrakam .
hārakeyūratāṭaṅkamakuṭādivibhūṣaṇaiḥ .. 112 ..
 
vibhūṣitaṃ vicitraistu śvetamālyāmbarādikaiḥ .
vighnānutpāṭayantaṃ ca dīptena svena tejasā .. 113 ..
 
saṃsmarettu tato'nyasmin śākhāmūle mahāmate .
susthitaṃ garuḍhaṃ vipra taptakāñcanasannibham .. 114 ..
 
saumyavaktraṃ vivṛttākṣaṃ raktatuṇḍaṃ subhīṣaṇam .
pṛthūdaraṃ dīrghapucchapakṣamaṇḍalamaṇḍitam .. 115 ..
 
raktāmbaradharaṃ caiva raktasraganulepanam .
daṃṣṭrākarālavadanaṃ bhrukuṭīkuṭilekṣaṇam .. 116 ..
 
vicitrakañcukadharaṃ bhujagendrairalaṃkṛtam .
makuṭādyairalaṃkārairvividhaistu vibhūṣitam .. 117 ..
 
bhujadvaye yaccakrasya vāme saṃparikīrtitam .
dakṣiṇe tadbhavedasya dakṣoktaṃ vāmagaṃ bhavet .. 118 ..
 
vajraṃ śaktistathā daṇḍaḥkhaṅgaḥ pāśo dhvajastathā .
śiśirākhyaṃ triśūlaṃ ca lāṅgalaṃ musalaṃ tathā .. 119 ..
 
pūrvādikramayogena caturthāvaraṇe sthitāḥ .
eteṣāṃ kramaśo dhyānaṃ samākarṇaya sāmpratam .. 120 ..
 
vajraṃ vajropalābhaṃ tu sitadīrghanakhāṅkitam .
daṃṣṭrākarālavadanaṃ jvalatkanakalocanam .. 121 ..
 
saudāminīprabhāṃ śaktiṃ śāntāgnivadanekṣaṇām .
ghanaghargharanirghoṣamudgirantīṃ muhurmuṅuḥ .. 122 ..
 
baddhamuṣṭiṃ smareddaṇḍaṃ raktāṅgaṃ raktalocanam .
krodhamūrtiṃ svadaśanairdaśantamadhara svakam .. 123 ..
 
sva raśmikhacitaṃ dhyāyennṛtyamānaṃ ca nandakam .
śaradākāśasaṃkāśaṃ daśantaṃ daśanāvalīm .. 124 ..
 
pāśaṃ guṇagaṇākīrṇaṃ vidyujjihvaṃ bhayānakam .
hemālipāṇḍarābhaṃ ca ghorāsyaṃ raktalocanam .. 125 ..
 
śarajjaladasaṃkāśaṃ dhvajaṃ kuṭilalocanam .
svatejasā jagat sarvaṃ dyotayantaṃ balotkaṭam .. 126 ..
 
śiśiraṃ śītadhāmābhaṃ pīnāṅgaṃ pṛthuvigraham .
jaṭākalāpadhṛksaumyaṃ puṇḍarīkanibhekṣaṇam .. 127 ..
 
udayārkasahasrābhaṃ triśūlaṃ bhīṣaṇākṛtim .
kalpāntapāvakākārasvaraśmipariveṣṭitam .. 128 ..
 
sandhyājaladasaṃkāśaṃ lāṅgalaṃ bhīmalocanam .
kṣāmāṅgamunnatāṃsaṃ ca vajrakāyaṃ balotkaṭam .. 129 ..
 
kundāvadātaṃ musalaṃ saumyamīṣatsmitānanam .
ravaṃ ravantaṃ madhuraṃ śrotrendriyasukhāvaham .. 130 ..
 
nīlaraktasitāpītapāvakāñjanasannibhaiḥ .
hemacandrahimākāśasamānābhaiḥ krameṇa tu .. 131 ..
 
mālyāṅgarāgavasanai ruciraiḥ samalaṃkṛtāḥ .
divyairābharaṇairyuktāḥ svaciṅnāṅkitamastakāḥ .. 132 ..
 
tarjayantaśca duṣṭaughaṃ dakṣiṇena kareṇa tu .
vāmena kaṭimālambya susamaiḥ sthānakaiḥ sthitāḥ .. 133 ..
 
caturthāvaraṇadvāradakṣiṇottaraśākhayoḥ .
gaṅgāṃ ca yamunāṃ caiva dhyātvā saṃpūjayet kramāt .. 134 ..
 
bhagavatpādasaṃbhūtāṃ gaṅgāṃ kumudasannibhām .
navayauvanalāvaṇyasaukumāryaguṇairvṛtām .. 135 ..
 
nīlāṅgarāgavasanāṃ nīlamālyairalaṃkṛtām .
dvibhujāṃ saumyavadanāṃ puṇḍarīkanibhekṣaṇām .. 136 ..
 
hāranū purakeyūrakuṇḍalādyupaśobhitām .
saṃsāratāpasantaptānārurukṣūn paṃra padam .. 137 ..
 
vāsanākarmapaṅkāni kṣālayantīṃ svatejasā .
vahantīṃ dakṣiṇenaiva kalaśaṃ vāripūritam .. 138 ..
 
vāmena tarjayantīṃ ca kareṇa prākṛtān janān .
yamunāṃ nīlaratnā bhāṃ nīlakuñcitamūrdhajām .. 139 ..
 
sitāṅgarāgavasanāṃ sitamālyopaśobhitām .
dakṣiṇe tarjanī mudrā vāme tu kalaśaḥ smṛtaḥ .. 140 ..
 
anyat sarvaṃ tu gaṅgoktamatrāpi syānmahāmate .
lohitākṣo mahāvīryastvaprameyaḥ suśobhanaḥ .. 141 ..
 
vīrahā vikramo bhīmaḥ śatāvartastu cāṣṭamaḥ .
aiśvarīdikkrameṇaiva pañcamāvaraṇe sthitāḥ .. 142 ..
 
dhyāyeccandrapratīkāśaṃ lohitākṣaṃ balotkaṭam .
nīlāmbaradharaṃ nīlamālyaṃ nīlānulepanam .. 143 ..
 
mahāvīryaṃ mahākāyaṃ pītavarṇaṃ mahābhujam .
pravālābhāmbaradharaṃ raktasnaganulepanam .. 144 ..
 
saṃsmaredaprameyākyamaprameyabalotkaṭam .
haritākṛtimāpītavasanasragvilepanam .. 145 ..
 
suśobhanaṃ śobhanāṅgaṃ muktāphalanibhaṃ smaret .
atasīpuṣpasaṃkāśavāsomālyānulepanam .. 146 ..
 
vīraghnaṃ vīrahākhyaṃ ca dhyāyeccampakasaprabham .
bāhlīkarañjitaṃ raktavasanasragvimaṇḍitam .. 147 ..
 
vikramaṃ vikramāvāsaṃ cāṣodaranibhaṃ smaret .
kundendukāntivasanaṃ sitamālyānulepanam .. 148 ..
 
bhīmaṃ bhīmākṛtiṃ dhyāyettaptakāñcanasannibham .
pāṇḍarāruṇakauśeyaṃ tadvadgandhasraganvitam .. 149 ..
 
atasīkusumaśyāmaṃ śatāvartaṃ tu bhāvayet .
pītāmbaradharaṃ pītamālyagandhavibhūṣitam .. 150 ..
 
bhujadvayānvitā hyete cāntarmuditamānasāḥ .
dakṣiṇaiḥ pāṇibhisarverjvalantaṃ paraśuṃ tathā .. 151 ..
 
vāmaiḥ śaṅkhavaraṃ dīptaṃ dadhānāścārukuṇḍalāḥ .
samāḥ samavibhaktāṅgāḥ praśāntākṛtayastathā .. 152 ..
 
sthānakaiḥ saṃsthitāḥ sarve svaprabhābhirvirājitāḥ .
prasannavadanāḥ saumyāstrailokyoddharaṇakṣamāḥ .. 153 ..
 
hāranūpurakeyūrapūrvabhūṣāvibhūṣitāḥ .
tadājñāprekṣakāścaiva duṣṭadoṣopaśāntidāḥ .. 154 ..
 
balena mahatā kṣiptadevāsuramahoragāḥ .
ekavīrā'sahāyāśca tvaprayatnena līlayā .. 155 ..
 
ābrahnabhavanaṃ śaśvat parivartayituṃ kṣamāḥ .
etadāvaraṇadvāracatuṣke dvāradevatāḥ .. 156 ..
 
nyasedyugmaprayogeṇa pūrvadvārāditaḥ kramāt .
vajranābhaṃ harīśaṃ ca pūrvasyāṃ dakṣiṇottare .. 157 ..
 
dhyāyettu vajranābhākhyaṃ śatadhāmasamaprabham .
mukhyadakṣiṇahastena niṣedhābhinayānvitam .. 158 ..
 
vetralatāṃ dvitīyena cakrarājaṃ tṛtīyataḥ .
mukhyavāmakareṇaiva śroṇītaṭakṛtārpaṇam .. 159 ..
 
śaṅkharājaṃ dvitīyena tathā vajraṃ tṛtīyataḥ .
dhārayantaṃ tathā rukmabhūṣaṇairvividhairapi .. 160 ..
 
raktamālyāmbaradharaṃ raktasraganulepanam .
evameva harīśaṃ ca niṣedhābhinayojjhitam .. 161 ..
 
praveśābhinayākhyena pāṇinā kintu cihnitam .
eko hyatra niṣedhaṃ ca tvabhaktānāṃ karoti vai .. 162 ..
 
bhaktānāmaparaścaiva praveśaṃ saṃprayacchati .
dvāre dvāre pratīhāradvayasyaivaṃ prayojanam .. 163 ..
 
dakṣoktaṃ vajranābhasya taddharīśasya vāmagam .
ādyavāmagataṃ sarvamanyaddakṣiṇapāṇigam .. 164 ..
 
dharmādhyakṣaniyantrīśau dakṣiṇe dakṣiṇottare .
kuryādantakasādṛśyau pūrvavadbhujabhūṣitau .. 165 ..
 
pītakauśeyavasanau pītamālyavilepanau .
kintu daṇḍagadāhastau vajracakravivarjitau .. 166 ..
 
śuddhākṣamamṛtānandaṃ pratīcyāṃ dakṣiṇāditaḥ .
vāṇakārmukamekasmin pāṇau pāśamathāpare .. 167 ..
 
ādyaṃ karacatuṣkaṃ yattadvyagraṃ pūrvavadbhavet .
ākṛtau jalanāthasya sadṛśau sarvadaiva hi .. 168 ..
 
nīlakauśeyavasanau nīlasraganulepanau .
vasunāthaṃ sudhānandamudagdigdakṣiṇottare .. 169 ..
 
khaḍgamudgarahastau ca prāgvaccheṣaṃ catuṣṭayam .
karāṇāmanayoḥ kāryaṃ rūpeṇoḍupateḥ samam .. 170 ..
 
atasīkusumaśyāmakauśeyasragvilepanau .
bhūṣaṇairbhūṣitā hyete vividhairvajranābhavat .. 171 ..
 
ṣaṣṭhāvaraṇadevānāṃ taddvārsthānāṃ viśeṣataḥ .
dhyānaṃ śrṛṇu krameṇaiva tattvato munipuṅgava .. 172 ..
 
pūrvādīśānaparyantaṃ ṣaṣṭhāvaraṇasaṃsthitāḥ .
etāśca devatā vipra tejorūpaṃ samāśritāḥ .. 173 ..
 
kālo viyanniyantā ca śāstraṃ nānāṅgalakṣaṇam .
vidyādhipatayaścaiva sarudrāḥ sagaṇaḥ śivaḥ .. 174 ..
 
prajāpatisamūhastu indraḥ saparivārakaḥ .
tanmukhyadvāścatuṣke tu pūrvavat saṃsthitāḥ kramāt .. 175 ..
 
cakraśaṅkhau padmagade lāṅgalaṃ musalaṃ śarāḥ .
śārṅgaṃ caite kramāddhyeyā vidyuttuhinakundabhāḥ .. 176 ..
 
pītanīlasitāraktasitagokṣīrasannibhaiḥ .
haritālāruṇābhaistu vastramālyānulepanaiḥ .. 177 ..
 
sarvaratnamayairyuktairbhūṣaṇairapyalaṅkṛtāḥ .
mahābalā mahāvīryāstvekavaktrā dvibāhavaḥ .. 178 ..
 
ete tu nāyakāḥ sarve svacinhāṅkitamastakāḥ .
duṣṭaughaṃ tarjayantaśca dakṣiṇena kareṇa tu .. 179 ..
 
kaṭimālambya vāmena sthānakaiḥ susamaiḥ sthitāḥ .
dṛḍhavrato bahuśirā mahākāyo mahābalaḥ .. 180 ..
 
jitakrodho durādharṣo mahotsāhastrivikramaḥ .
atulo duṣṭahā'rciṣmān sarvadṛg duratikramaḥ .. 181 ..
 
viṣamo gahano'moghaḥ ṣoḍaśopapraveśakāḥ .
śakrāgnimadhyamārabhya śakreśānāntarāvadhi .. 182 ..
 
śuklaśoṇasuvarṇālipiṅgaraktasitāsitāḥ .
raktapītātasīhemāḥ śoṇaśubhrasitāsitāḥ .. 183 ..
 
varṇānurūpasadvastramālyālepanabhūṣaṇāḥ .
nāmānurūpacāritrāḥ śaṅkhamudgaradhāriṇaḥ .. 184 ..
 
savyetarakrameṇaiva praveśakaniṣedhakāḥ .
kṣaṇādbhuvanasaṃhārasṛṣṭisthitikṛtikṣaṇāḥ .. 185 ..
 
uktānetān krameṇaiva pūrvavat saṃprapūjayet .
munayaḥ sapta pūrve'nye grahāstārādikairvṛtāḥ .. 186 ..
 
jīmūtāścākhilā nāgāstvapsarogaṇa uttamaḥ .
oṣadhyaścaiva paśavo yajñāḥ sāṅgakhilāstu ye .. 187 ..
 
sūkṣmarūpeṇa tiṣṭhanti pūrvavat saptamāvṛtau .
saṃbhavaḥ prabhavaścaiva pūrṇaḥ puṣkara eva ca .. 188 ..
 
ānando nandanaścaiva vīrasenasuṣeṇakau .
tanmukhyadvāraśākhāsthau dvau dvau dakṣiṇavāmayoḥ .. 189 ..
 
saṃbhavaḥ śvetavarṇastu prabhavaḥ kundasannibhaḥ .
pūrṇastu raktavarṇābhastvatiraktastu puṣkaraḥ .. 190 ..
 
ānandaḥ pītavarṇastu hemābho nanda ucyate .
kṛṣṇābho vīrasenastu suṣeṇo'ñjanasannibhaḥ .. 191 ..
 
makuṭāṅgadacitrāṅgā gadāhastā dvibāhavaḥ .
caturbhujā vā viprendra śaṅkhacakragadādharāḥ .. 192 ..
 
pūrvavat pāṇinānyena prevaśakaniṣedhakāḥ .
daṃṣṭrākarālavadanā nigrahānugrahakṣamāḥ .. 193 ..
 
kṣemakṛcchivakṛt prājño homakṛdbhūtabhāvanaḥ .
yugāntāgnyaśanaścaiva saṃvarto bhīṣaṇastathā .. 194 ..
 
saṃkrandanaścānimiṣaḥ śataparvā śatānanaḥ .
audumbaraḥ prākṛtiko dvi rāmaścāṃśumālyapi .. 195 ..
 
aupadauvārikaṃ tvetadgaṇaṣoḍaśakaṃ kramāt .
dṛḍhavratādisadṛśaṃ varṇataḥ ṣaḍbhūjānvitam .. 196 ..
 
vāmadakṣiṇayogena pṛṣṭhataḥ pūrvapaścimam .
śaṅkhamudgarapajhākṣavarābhayasamanvitam .. 197 ..
 
nānāvarṇasraguṣṇīṣavastrālepanabhūṣaṇam .
prāguktagaṇaśauryāḍhyaṃ sarvakarmakṛtikṣamam .. 198 ..
 
tacchobhāṣṭakarakṣārthaṃ śatamanyurvirocanaḥ .
apratarkyastvanullaṅghyastvaprameyābhidhānakaḥ .. 199 ..
 
amarṣī ca mahadbhūtaḥ ke'rākṣastathāṣṭamaḥ .
indrāgnimadhyopadvārapārśvaśobhāsvanukramāt .. 200 ..
 
ekākaśaḥ sthitāḥ śūrāḥ praveśakaniṣedhakāḥ .
nīlapītajapāśyāmasitahiṅgulakendubhāḥ .. 201 ..
 
mahābalā mahāvīryāḥ sudurlaṅghyapārakramāḥ .
nānāvidhāmbaraiḥ sragbhirbhūṣaṇairanulepanaiḥ .. 202 ..
 
anyairanupadiṣṭaiśca yathāśobhamalaṃkṛtāḥ .
ṣāḍguṇyamahimāyuktāścaturhastāḥ krameṇa tu .. 203 ..
 
pṛṣṭhadakṣiṇavāmābhyāṃ cakraśaṅkhasamanvitāḥ .
gadāgropariviśrāntamukyahastadvayānvitāḥ .. 204 ..
 
dvāropadvāraśobheśānetān saṃpūjayet kramāt .
vidyā caivāparā vidyā pāvakaścaiva mārutaḥ .. 205 ..
 
candgārkau vāri vasudhetyetāḥ saṃsāradevatāḥ .
sūkṣmarūpeṇa tiṣṭhanti bāhyāvaraṇabhūtale .. 206 ..
 
amareśo virūpākṣaḥ sudharmiṣṭho niyāmakaḥ .
sarvasattvāśrayaścātigahanastadanantaram .. 207 ..
 
mahārājeśvaraścāpi dhanādhyakṣeśvarastathā .
et gaṇeśvarāstvaṣṭau tanmukhyadvārapālakāḥ .. 208 ..
 
dhyeyāścaturbhujāḥ sarve mukhyapāṇidvayena tu .
amareśavirūpākṣau vajravetralatākarau .. 209 ..
 
pṛṣṭhakābhyāṃ tu pāṇibyāṃ cakraśaṅkhasamujjvalau .
kuṅkumāñjanasaṃkāśau daṃṣṭrayā vikṛtānanau .. 210 ..
 
dakṣiṇottarayogena lāñchanavyatyayānvitau .
dvāradakṣiṇavāmasthau praveśakaniṣedhakau .. 211 ..
 
sudharmiṣṭho niyantā ca susitaśyāmalaprabhau .
subhīmadaṇḍahastau ca vajrāyudhavivarjitau .. 212 ..
 
yathākramoditānanyān dhārayantau yathāvidhi .
sarvasatvāśrayaścātigahanaḥ śyāmalaḥ sitaḥ .. 213 ..
 
kintu pāśakarāvetau pūrvavadbhujabhūṣitau .
mahārājeśvaro rakto dhanādhyakṣeśvaro'sitaḥ .. 214 ..
 
śiśirāyudhasaṃyuktau trikamanyadyathā purā .
mahābalā mahāvīryā duṣṭadoṣabhayaṅkarāḥ .. 215 ..
 
durnirīkṣāśca durdhārṣā daityadānavahiṃsakāḥ .
nānāmahārghavāsobhiḥ bhūṣālepairalaṃkṛtāḥ .. 216 ..
 
maharṣabhaṃ prabhūtaṃ ca gambhīraṃ prāṇagocaram .
yogāṅgaṃ yoganilayaṃ sanātanamaśrṛṅkhalam .. 217 ..
 
tārakāntaritaṃ tāraṃ virāmaṃ viṣamaṃ tathā .
duratikramaṃ durgrahaṃ ca sudhūmramanilāśanam .. 218 ..
 
tatsālakopadvāreṣu vinyaset pūrvavartmanā .
uktopadvārapālānāṃ varṇataḥ samamujjvalam .. 219 ..
 
gaṇaṣoḍaśakaṃ tvetaccatuṣpāṇisamanvitam .
gauṇavāmakarādyaṃ tu mukhyavāmakarāvadhi .. 220 ..
 
śaṅkhapaṭṭasahastaṃ ca niṣedhābinayodyatam .
praveśābhinayāṅkaṃ ca nānāvarṇāmbarasrajam .. 221 ..
 
nānāsthānakasaṃyuktaṃ nānābhūṣaṇabhūṣitam .
akṣasūtradharaṃ vā'tha prapannānāṃ praveśakṛt .. 222 ..
 
niṣedhakṛttathānyeṣāṃ nyastavyaṃ munisattama .
devavrataṃ nirātaṅkaṃ bhīmaṃ ca puruṣaṃ tathā .. 223 ..
 
ugraṃ vīreśvaraṃ ramyamariṣṭaṃ munisattama .
anirviṇṇaṃ yugāntāṃśaṃ śatānandaṃ śatānanam .. 224 ..
 
tejodharaṃ viśālākṣaṃ yugāṃśaṃ devanandanam .
etaddviraṣṭaśobhāsu gaṇamekaikaśo nyaset .. 225 ..
 
upadvāreśasadṛśaṃ varṇato lāñchanairvinā .
caturbhiḥ pāṇibhiścaiva pṛṣṭhadakṣiṇapūrvakam .. 226 ..
 
mukhyadakṣiṇahastāntaṃ śahkhacakragadādharam .
niṣedhakṛcca pāpānāmapāpānāṃ praveśakṛt .. 227 ..
 
nānāsragambaroṣṇīṣabhūṣālepādyalaṃkṛtāḥ .
anantācintyavibhavāḥ sarvabhūtasamāśrayāḥ .. 228 ..
 
nānāśastrāstrakuśalā nānājñānasamanvitāḥ .
nirastānekadaityeśāḥ sādhūnāṃ pālanaudyatāḥ .. 229 ..
 
dvāradvayānvite sāle mukhyadvāragatāvubhau .
tiṣṭhataḥ sūkṣmarūpeṇa tadanyadvārapārśvayoḥ .. 230 ..
 
prākārasarvakoṇeṣu vahnikoṇādito nyaset .
prabhavāpyayarūpāṇāṃ mūrtīnāṃ caturātmanām .. 231 ..
 
tathā mūrtyantarāṇāṃ ca tatkāntānāmanukramāt .
mantrāṇāmastrasahghādi teṣāṃ rūpamanusmaran .. 232 ..
 
caturṇāmapi koṇānāmavyaktaṃ bhavanādbahiḥ .
saṃyajedbhavanāmnāvai yasmānnānyo bhavaḥ smṛtaḥ .. 233 ..
 
teṣāṃ bahiḥ svamantreṇa dikkrameṇa tu hetirāṭ .
svamarīcigaṇenaiva bhāsayantaṃ niveśay ca .. 234 ..
 
nyasyaivamarcanaṃ kuryānmantramudrānvitena tu .
nirīkṣaṇādiśuddhena arghyasrakcandanādinā .. 235 ..
 
vāsudevābhidhānastu devaḥ ṣāḍguṇyavigrahaḥ .
karmiṇāmupakārārthaṃ prāsādaṃ sthūlavigraham .. 236 ..
 
sarvajñānakriyāḍhyaṃ ca sarvatatvasamāśrayam .
samāsādyānugṛhṇāti sadārcāntargataḥ prabhuḥ .. 237 ..
 
tasmāttadaṅgabhūteṣu prākāreṣvaṣṭasu kramāt .
pṛṣvyādibuddhiniṣṭhaṃ tu bāhyaṃ tatvāṣṭakaṃ nyaset .. 238 ..
 
prāsādaścāhgasaṃyuktaḥ prakṛtistriguṇātmikā .
tadgatā pratimā jīvastadgataḥ paramaḥ pumān .. 239 ..
 
ato'dhidaivatānyatra tatvānyetānyanukramāt .
sarvatra vyāpakatvena dhyātvā saṃpūjayettataḥ .. 240 ..
 
sarvādhāramayenaiva sarvatatvāśrayeṇa ca .
sarvadoṣaviṣaghnena kālacakrāmbujena tu .. 241 ..
 
sampuṭīkṛtya bhavanaṃ saprākāramadhordhvataḥ .
saṃpūjya hnādayīṃ mudrāṃ cakramudrāsamanvitām .. 242 ..
 
pradarśya sarvatodikkaṃ kavacenāvakuṇṭhayet .
ekamūrtividhāne ca tathaikadvārabhūṣite .. 243 ..
 
bhavane'yaṃ vidhānaḥ syāddigvyūhapariniṣṭhite .
caturdvārānvite gehe digdvārāgrasthamaṇḍape .. 244 ..
 
sarvatobhadrasāle ca aghanirmocane'pi ca .
sadadhvākhye'tha dharmākhye dvāradvidvitayānvite .. 245 ..
 
dvārapālagaṇanyāse viśeṣo'yaṃ pradarśyate .
caṇḍādyāśca subhadrāntāḥ prāsādadvāścatuṣṭaye .. 246 ..
 
nyasanīyāḥ krameṇaiva pūrvavad dvandvayogataḥ .
dvārordhvodumbaradvandvadvitayasthā yathākramam .. 247 ..
 
lakṣmī kīrtirjayā māyā devyaḥ prāguktalakṣaṇāḥ .
satyaḥ suparṇo garuḍaḥ tārkṣyastvagreṣu saṃsthitāḥ .. 248 ..
 
anirvartī mahāvartī darpahā sarvajit sthiraḥ .
jayanto bhayakṛnmānī tvaṣṭamo dvijasattama .. 249 ..
 
digagramaṇḍapadvāraśākhāpārśvaṃ samāsthitāḥ .
anirvartī mahāvartī kṛṣṇābhaḥ śukasannibhaḥ .. 250 ..
 
darpahā sarvajiccaiva pāṇḍuraktasuvarṇabhau .
sthiro jayantaḥ satataṃ śyāmāñjanasamadyutī .. 251 ..
 
bhayakṛccaiva mānī ca piṅgalaḥ pāṇḍurojjvalaḥ .
dvibhujāḥ sarva evaite dakṣiṇena kareṇa tu .. 252 ..
 
nandakaṃ śaṅkhamanyena dadhānāḥ krūravikramāḥ .
yadā caturbhujā dhyeyāḥ tadā caite gaṇeśvarāḥ .. 253 ..
 
mukhyadakṣiṇahastena khaḍgavetralatānvitāḥ .
tathā vāmakare śaṅkhaṃ pṛṣṭhage dakṣiṇāditaḥ .. 254 ..
 
pāṇidvaye cakrapajhau bibhrato jvalanaprabhau .
nānāvastrasraguṣṇīṣabhūṣaṇālepanānvitāḥ .. 255 ..
 
vyatyastahastacaraṇā lāñjhanavyatyayānvitāḥ .
ūrjitaścāmṛtāṅgastu sarvāṅgaḥ sarvatomukhaḥ .. 256 ..
 
śubhrāṅgo varadaścaiva vāgīśaḥ śabdavikramaḥ .
pāñcajanyaviśeṣā hi dvau dvau caiva kramāt sthitau .. 257 ..
 
sarvatobhadrasālasthacaturdvāreṣu pūrvavat .
dvibāhavastu saṃsmāryā dakṣiṇena kareṇa tu .. 258 ..
 
gṛhītamusalāḥ sarve śaṅkhamanyena pāṇinā .
dadhānāścaiva catvāraḥ pūrve bandhūkasannibhāḥ .. 259 ..
 
anye parabhṛtābhāstu sarvabhūṣaṇabhūṣitāḥ .
balena mahatā kṣiptadevāsuramahoragāḥ .. 260 ..
 
ekavīrā'sahāyāśca aprayatnena līlayā .
ābrahnabhavanaṃ śaśvat parivartanakṛtkṣamāḥ .. 261 ..
 
viśveśo viśvabhugviśvo viśvātmā viśvalocanaḥ .
viśvapādo viśvabhujaḥ tathā vai viśvakarmakṛt .. 262 ..
 
ete dvitīyasālasya digdvāreṣu niyāmakāḥ .
dvibāhavaḥ parijñeyā vāmadakṣiṇayogataḥ .. 263 ..
 
gadākhaḍgāstrasaṃyuktāḥ karaṇḍamakuṭānvitāḥ .
śoṇapiṅgasitaśyāmaraktapītasitāsitāḥ .. 264 ..
 
sarvarṇāmbarālepasragbhūṣābhirvirājitāḥ .
ekavīrā'sahāyāśca sarvadoṣanivārakāḥ .. 265 ..
 
taddvārāntarabhāgeṣu vāmadakṣiṇayogataḥ .
prāsādābhimukhān nyasyennidhinātheśvarān kramāt .. 266 ..
 
śaṅkhapajhau mahāpajhaśatadhāmābhidhau tataḥ .
akhaṇḍitaḥ santataścānantadhāra iti śrutaḥ .. 267 ..
 
sarvadvāra iti khyātaḥ prathamau pūrvamīritau .
anyeṣāṃ vakṣyate ṣaṇṇāṃ varṇarūpādikaṃ kramāt .. 268 ..
 
raktaḥ kṛṣṇaḥ suvarṇābhaḥ sitāruṇatamālabhāḥ .
śaṅkhapajhanidhīśoktasarvalakṣaṇalakṣitāḥ .. 269 ..
 
vasuratnasuvarṇāṣṭalohadhānyadhanādhipāḥ .
sarvauṣadhinidhīśānāsteṣāmūrdhve sukhāsanāḥ .. 270 ..
 
sarvālaṅkārasaṃyuktāḥ svāśritābhimatapradāḥ .
tatastṛtīyāvaraṇadvāreṣu dvandvayogataḥ .. 271 ..
 
taddakṣiṇottarābhyāṃ tu śākhābhyāṃ vinyaset kramāt .
purataścakragaruḍau halatālau tu dakṣiṇe .. 272 ..
 
paścime śārṅgamakarau saumye nandakaṛśyakau .
cakrapakṣīśatārāṇāṃ śārṅganandakayorapi .. 273 ..
 
sveṣu sthāneṣu pūrvoktaṃ varṇarūpādikaṃ dvija .
anyeṣāṃ tālapūrvāṇāṃ trayāṇāmatha vakṣyate .. 274 ..
 
tālo dhvajaḥ syādbhūtādikālarūpābhimānakaḥ .
jhaṣaḥ sarvāṅganibhṛto jagadbīja udāhṛtaḥ .. 275 ..
 
sa sarvopadravo ṛśyaḥ saṃsāraścapalātmakaḥ .
etān sūkṣmasvarūpeṇa dhyātvā saṃpūjayet kramāt .. 276 ..
 
gaṅgā ca yamunā godā nadī ca mahatī tathā .
vitastā narmadā caiva jambvākhyā ca sarasvatī .. 277 ..
 
nadyaścaturthasālasya digdvāreṣu kramāt sthitāḥ .
gaṅgāyamunāyoruktaṃ varṇarūpādikaṃ purā .. 278 ..
 
tābhyāmanyāḥ samānāstu varṇaśobhāṃ vinaiva tu .
sitāruṇāsitasvarṇasitakundasamaprabhāḥ .. 279 ..
 
pramattaprauḍhaveṣāśca nānābharaṇabhūṣitāḥ .
sarvadhātuvicitrāṅgāḥ sarvaratnavirājitāḥ .. 280 ..
 
sudhākumbhadharā dvābhyāṃ karābhyāṃ pūrvavacca tāḥ .
evaṃ digdvārabhavanadvārsthasthitirudāhṛtā .. 281 ..
 
ekamūrteṣu diṅmūrteḥ prākāreṣūrdhvageṣu ca .
dvārādayastadīyāśca sāmānyāḥ samudāhṛtāḥ .. 282 ..
 
sarvasālapratīhāraśākhāpārśvagatāvubhau .
dhyeyau vā sthāpanīyau vā bāhyahāragatau yadi .. 283 ..
 
yathoktalakṣaṇopetau sthāpanīyau yathākramam .
evamāvaraṇeśānān dhyātvā saṃsthāpya vārcayet .. 284 ..
 
dhyānotthāḥ pīṭhadeśeṣu svākārāḥ svāsu sajhasu .
tadarthamaṅkaṇakṣetraṃ tridhā vā pañcadhā bhavet .. 285 ..
 
tribhāgamekabhāgaṃ vā tyaktvā tanmadhyato bahiḥ .
pīṭhaṃ vāyatanaṃ kuryāt sarvadikṣvanatre'thavā .. 286 ..
 
adharottaraniṣṭhābhyāṃ prāgukte pūrvavat sthite .
śileṣṭakādibhiḥ klṛptāḥ pīṭhikā hastavistṛtāḥ .. 287 ..
 
tadardhenochritāḥ sarvāḥ sarvālaṅkāraśobhitāḥ .
catuśrāḥ suvṛttā vā saṃpūjyā vā'tha kevalāḥ .. 288 ..
 
prāmādivāstudevānāṃ svadigbhāgagateṣu ca .
gomayādivilipteṣu maṇḍaleṣu baliṃ haret .. 289 ..
 
vistārocchrāyamānādvai pīṭhāḥ prāguktalakṣaṇāḥ .
ardhamānena vā kāryā rathayātrā'virodhakam .. 290 ..
 
evamāvaraṇeśānāḥ pīṭheṣu svāsu dikṣu ca .
duṣṭadoṣanirāsārthaṃ prāsādābhimu khāḥ sthitāḥ .. 291 ..
 
catuḥ sthānāvatīrṇasya dvāre ca yajanālaye .
sthāpanaṃ gaṇanāthānāṃ śrṛṇu tvaṃ munipuṅgava .. 292 ..
 
vāstukṣetreśasaṃjñau dvau prāgdvāre pūrvavat sthitau .
lakṣmīḥ kīrtirjayā māyā dvāreṣūrdhvasthitāḥ kramāt .. 293 ..
 
vajranābhādayo devā dvau dvau digdvāraśākhayoḥ .
prāgādidvārakumbheṣu saṃbhavaprabhavādayaḥ .. 294 ..
 
kumudādyantaraṅgaṃ ca bhūtānāmaṣṭakaṃ param .
dvārāntaryugmayuktyā tu bhramaṇīdeśamāśritam .. 295 ..
 
suparṇaścakrasaṃjñaśca satyaḥ kaumodakī dvija .
yojanīyāḥ krameṇaiva dvārāṇāmagrabhūtale .. 296 ..
 
hemadaṇḍagataḥ satyaḥ kintu paścimadiggataḥ .
caṇḍādyāśca subhadrāntā dvau dvau prāgādiṣu dvija .. 297 ..
 
dakṣiṇottarayogena toraṇastambhamūlagāḥ .
cakradvitayamadhyasthaḥ pakṣīśastoraṇopari .. 298 ..
 
susitāsu patākāsu satyākhyo vihagādhipaḥ .
suparṇaḥ śoṇavarṇāsu garujaḥ piṅgalāsu ca .. 299 ..
 
rājapāṣāṇavarṇāsu tārkṣyasaṃjñaḥ pratiṣṭhitaḥ .
nānāvarṇapatākāyāṃ saṃpūjyo vihageśvaraḥ .. 300 ..
 
indrādilokapālāste siddhasaṅghapurassarāḥ .
vajrādayastadastrāśca svāsu dikṣu bahiḥ sthitāḥ .. 301 ..
 
mukhyakalpe'thavānyeṣu nimitteṣvevamācaret .
anukalpe'tha caṇḍādīn vāstunāthādipūrvakam .. 302 ..
 
dvāreṣu kevalān nyasya garuḍāntaṃ prapūjayet .
sarvadvāreṣu vā pūjyaḥ sahetīśaḥ patatripaḥ .. 303 ..
 
vividhāsu pratiṣṭhāsu jīrṇoddhāravidhāvapi .
mahotsaveṣu sarveṣu dhvajārohaṇakarmaṇi .. 304 ..
 
maṅgalāṅkurarope ca pavitrārohaṇādiṣu .
tathā cānantakalaśādyabhiṣekavidhāvapi .. 305 ..
 
prāyaścitteṣvanityeṣu tulārohādiṣu dvija .
śāntikādiṣu mukhyeṣu kāmyeṣvanyeṣu nityaśaḥ .. 306 ..
 
mukhyakalpoktavidhinā kuryādanyatra cānyathā .
siddhasaṅghāstathendrādyāstadastrāśca yathākramam .. 307 ..
 
lokadikpālakāstvete svasenābhiḥ samāvṛtāḥ .
prasiddhaprāgvaśenaiva nityaṃ svasthānamāśritāḥ .. 308 ..
 
dikapālakatvādāsṛṣṭeryatasteṣāṃ sthitiḥ sthirā .
bhagavanmantramūrtīnāmanantānāṃ mahāmate .. 309 ..
 
svasthānasthā namasyanti pūjayanti japanti ca .
dhvajādyairupacāraiśca samyak paricaranti ca .. 310 ..
 
kaivalyasiddhaye śaśvadbahubhiḥ svānugaiḥ saha .
pālayanti ca bhaktānāṃ balamojo dadanti ca .. 311 ..
 
dhvaṃsayanti ca vighnaughamaniśaṃ mantrayājinām .
saṃrakṣanti phalaṃ māntraṃ vardhamānaṃ dvilakṣaṇam .. 312 ..
 
adhikāramanādīyaṃ śaktibījaṃ jagatprabhoḥ .
diksiddhaye daśātmatvaṃ tadavyattyaṣṭadiśātmikā .. 313 ..
 
bāhyatrisālabhūmiṣṭhāḥ kālādyā bhavadevatāḥ .
tatsādhakatvāt pūrvoktadigbhāganiyatāḥ sadā .. 314 ..
 
vajranābhādayo devā lokadigdvārapālakāḥ .
tathāmareśapūrvāśca saṃbhavaprabhavādayaḥ .. 315 ..
 
prasiddhaprākkrameṇaiva digdvāreṣu sthitāḥ kramāt .
kālādyamaṣṭakaṃ nityamindrādyaṃ rudrapaścimam .. 316 ..
 
niyantā kālatatvānte tadante susthitaṃ viyat .
kramāt pūrvottare koṇe nyaseddakṣiṇapaścime .. 317 ..
 
vidyā'vidyādvayaṃ yadvai svapadasthe'gnimārute .
candrādityāvudagyāmyasthānayorviniveśya ca .. 318 ..
 
pratyagbhāgagataṃ toyaṃ prāgbhāge vinyaseddharām .
kumudādyāvṛtīśānā lohitākṣādayastathā .. 319 ..
 
vajranābhādikaṃ muktvā dvārapālatriraṣṭakam .
dvārapālagaṇāstvanye sālakoṇagaṇāstathā .. 320 ..
 
proktakrameṇa tiṣṭhanti bhagavatprāgapekṣayā .
kumudādigaṇeśānāḥ puragrāmādivāstuni .. 321 ..
 
pālikāvasathe caiva dikpāloktavaśāt sthitāḥ .
trisandhyamevaṃ devānāṃ balidānaṃ samācaret .. 322 ..
 
saṃkalpiteṣu sāleṣu dvārāvaraṇavāsinām .
asaṃkalpitasāloktadevānāṃ nācaredbalim .. 323 ..
 
tattannirmāṇakāle tān pratiṣṭhāpya yathāvidhi .
devayātrā sametaṃ tu balidānaṃ samācaret .. 324 ..
 
evaṃ sarvaṃ samapādya mahāpīṭhordhvabhūtalam .
prakṣālitaṃ samāruhya prāṅmukho vāpyudaṅmukhaḥ .. 325 ..
 
tadūrdhvāmbujadikpatre kumudādīnathāntare .
sarvabhūtān pāriṣadānāhūya grahasaṃjñitān .. 326 ..
 
saṃpūjya sodakaṃ tatta baliśeṣaṃ samutkiret .
paścādācamya vidhivat snātvā vā saṃviśedgṛham .. 327 ..
 
sarvadvārāvṛtīśānāṃ soṇasthānāṃ samarcane .
natipraṇavasaṃyuktasvanāma mantra īritaḥ .. 328 ..
 
mahāpīṭhasthabhūtānāṃ pārṣadānāṃ gṛhātmanām .
tārānte viṣṇuśabdaṃ ca niyuñjyāduditakramāt .. 329 ..
 
sarvakoṇagatā mantrāḥ phaḍantāḥ samudīritāḥ .
sarve samuditā mantrāḥ svāhāntā homakarmaṇi .. 330 ..
 
dhyātvaivamarcya tanmantrairarghyādyairupacārakaiḥ .
darśayedāvṛtīśānāṃ mudrāṃ tarjanisaṃjñitām .. 331 ..
 
dvārapālagaṇānāṃ tu caṇḍādyuktamanantaram .
dharmādyāvaraṇādūrdhbaṃ hetunā yena kenacit .. 332 ..
 
balidānamaśakyaṃ cettatratyānāṃ yathākramam .
sarvatobhadrapūrveṣu dviguṇīkṛtya cācaret .. 333 ..
 
mukhyakalpe tathānyatra yathāśaktyāvṛtikṣitau .
tadbāhyāvṛtidevānāmāvṛtyāvṛtya tarpayet .. 334 ..
 
dvāropadvārapālānāṃ tasmin dvāre samarpayet .
mahāpīṭhoditānāṃ ca taddvārāgragamaṇḍale .. 335 ..
 
dhyānotthānāṃ tu sañcāre na doṣaḥ kena hetunā .
tattadāvaraṇadvāradeśeṣūktakrameṇa tu .. 336 ..
 
dravyamūrtigatānāṃ ca saṃcāraḥ syādaniṣṭadaḥ .
evamāvṛtidevānāṃ trisandhyaṃ balimācaret .. 337 ..
 
nityotsavārthabimbasya sannidhau tat samācaret .
nṛttageyādisaṃyuktaṃ vedaghoṣasamanvitam .. 338 ..
 
nityotsavārthabimbe tu yānānnipatite bhuvi .
uttamaṃ snapanaṃ kṛtvā śāntihomaṃ samācaret .. 339 ..
 
yānamāropya tadbimbaṃ punarnityotsavaṃ caret .
dvādaśāhaṃ vrataṃ kuryāt sādhakaḥ khinnamānasaḥ .. 340 ..
 
japet svamantrāyutakaṃ yadi bhedādidūṣite .
vidhivat tat samādhāya kṛtvā saṃprokṣaṇaṃ tataḥ .. 341 ..
 
utsavaṃ śeṣaṇāpādya khinnacittastu sādhakaḥ .
tadārabhya nirāhāro brahnacaryavrate sthitaḥ .. 342 ..
 
catuṣkamayutānāṃ tu svamantrasya tadā japet .
tatra trirātraṃ ṣaḍahaṃ dvādaśāhaṃ dvipakṣakam .. 343 ..
 
vratamācarya yatnena pātrebhyo dānamācaret .
gobhūhemādikānāṃ tu yathāśakti dvijottama .. 344 ..
 
daivādbṛhati bhaṅge vā tadā bimbāntareṇa tu .
snapanādiniyuktena balidānaistu kaivalaiḥ .. 345 ..
 
karmaśeṣaṃ samāpādya kṛtvā mantravisarjanam .
jīrṇoddhārakrameṇaiva vratācaraṇamābhet .. 346 ..
 
japāyutacatuṣka ca trirātrādyaṃ catuṣṭayam .
yāvadbimbasamāpattirbhūyaḥ kṛchrādikaṃ caret .. 347 ..
 
bimbārambhadināt pūrvaṃ tatastvekādaśāhnikam .
vrataṃ kṛtvā tu deve tu vimbārambhadine dvija .. 348 ..
 
saṃpūjya dvādaśācāryān samamūlyaṃ pṛthak pṛthak .
tebyo dvādaśadānāni datbā gobhūtilāni vā .. 349 ..
 
eteṣāṃ sannidhau bhūyo bimbāpādanamārabhet .
yadvābimbaṃ samādadhyāt pratiṣṭhādikramāccaret .. 350 ..
 
gobhūhemādikānāṃ tu dānaṃ cāpi samācaret .
jātalokāpavādastu bhūyaśca vratamācaret .. 351 ..
 
yāvallokāpavādastu śāntaḥ syātāvadācaret .
manaḥprasādaparyantakālaṃ ca vratamācaret .. 352 ..
 
anyeṣāmapi bimbānāṃ jāte bhedādike sati .
evameva bhevadvipra prāyascittavidhikramaḥ .. 353 ..
 
śūdrasyārādhakasyaivaṃ prāyaścittaṃ samīritam .
vaiśyasya dviguṇaṃ tvetat triguṇaṃ kṣatriyasya tu .. 354 ..
 
caturguṇaṃ brāhnaṇasya prāyaścittaṃ samīritam .
manuṣyasthāpitānāṃ tu bimbānāṃ bhedanādike .. 355 ..
 
sañjāte sādhakasyaivaṃ prāyaścittaṃ samīritam .
ārṣe tu bhagavadbimbe tadeva dviguṇaṃ bhavet .. 356 ..
 
devaiḥ pratiṣṭhite bimbe tadeva triguṇaṃ bhavet .
siddhapratiṣṭhite bimbe tadetat syāccaturguṇam .. 357 ..
 
svayaṃvyakteṣu bimbeṣu jāte bhedādike sati .
prāyaścittaṃ yathoktaṃ tu bhavet pañcaguṇaṃ dvija .. 358 ..
 
dvividhaṃ syāt svayaṃvyaktaṃ bimbaṃ bhagavato vibhoḥ .
sālagrāmaśilārūpairitaraistu śilādibhiḥ .. 359 ..
 
ubhayatra samānaṃ syāt prāyaścittaṃ samīritam .
tatrāyaṃ hiviśeṣaḥ syāt svayaṃvyaktādiṣu dvija .. 360 ..
 
pūjāyāṃ vartamānāyāṃ samādhānādikaṃ caret .
prāyaścittādikaṃ sarvaṃ saviśeṣaṃ samācaret .. 361 ..
 
svayaṃvyaktādikānāṃ tu vinā martyapratiṣṭhitam .
sarveṣāmapi vimbānāṃ prāptamekatamaṃ tu yat .. 362 ..
 
khīkārasamaye vipra lakṣaṇādivivarjitam .
khaṇḍitaṃ sphuṭitaṃ vāpi yathāvasthitameva hi .. 363 ..
 
svīkṛtyārādhayennityaṃ na doṣastasya vidyate .
sālagrāmaśilābimbe tattanmūrtivinirṇayam .. 364 ..
 
tattadvyavasthitaiścihnairjñātvā samyak samarcayet .
paścādbhadādike jāte prāyaścittaṃ samācaret .. 365 ..
 
pūrvoditaṃ prayatnena sādhakaḥ kṣīṇamānasaḥ .
corabhūvārivanhyādyairjāte bhedādike'pi ca .. 366 ..
 
bimbe cāpahṛte vāpi mārjārādyaiśca jantubhiḥ .
bhedādike'pi saṃjāte prāguktaṃ sādhakaścaret .. 367 ..
 
tasmāddināt samārabhya prāyaścittaṃ tu yatnataḥ .
yasmāt prāgārjitaṃ pāpaṃ karma tatrāpi kāraṇam .. 368 ..
 
tasmāttacchāntaye vāpi hyapavādasya śāntaye .
prāyaścittaṃ tu kartavyaṃ vihitaṃ prāk prayatnataḥ .. 369 ..
 
anyathā pātakī sa syādetasmāt pātakāddvija .
pramādataḥ kṛtepyevaṃ prāyaścittaṃ samācaret .. 370 ..
 
buddhipūrvakṛte mede prāyaścittairna niṣkṛtiḥ .
avaśyaṃ daṇḍya eva syāt sa pāpiṣṭho'tidurmatiḥ .. 371 ..
 
svapramādakṛte bhede jantvantarakṛtepi vā .
sādhako hyanutāpārto nācaredyadi kīrtitam .. 372 ..
 
prāyaścittaṃ tathā sopi daḍyaḥ syāt prathamaṃ tataḥ .
prāyaścittaṃ ca vai kuryādayogyastvanyathā bhavet .. 373 ..
 
gopannapi ca doṣasya tasya bhedādikasya ca .
daṇḍaśca prāyaścittaṃ ca vidheyamubhayaṃ bhavet .. 374 ..
 
evaṃ bhedādike jāte bhayaṃ syādrājarāṣṭrayoḥ .
tacchāntyai saptadivasaṃ yajet kumbhasthalādikam .. 375 ..
 
ekasmin vā trisaptāhaṃ bimbasaṃsthaṃ ca mantanapam .
doṣe prasiddhe bhedādau prāyaścittaṃ samīritam .. 376 ..
 
aprakāśe yathoktāttu caturthāṃśaṃ samācaret .
pūrvaṃ tvapahṛtaṃ bimbaṃ bhūyaḥ prāptaṃ yadi dvija .. 377 ..
 
prāyaścittādyathoktāttu yatnenārthaṃ samācaret .
bimbānāṃ tu kṣate jāte śrṛṇu doṣān viśeṣataḥ .. 378 ..
 
kṣatamindriyacakrasthaṃ karturbhavati doṣadam .
ākaṇṭhānnābhipajhāntaṃ mantrasthaṃ putramṛtyukṛt .. 379 ..
 
pārśvadvaye tu jāyāyāḥ pṛṣṭhasthaṃ bhrātṛhānidam .
nābheryanmeḍhraprayantaṃ sthānamāsādya tiṣṭhati .. 380 ..
 
kṣataṃ sutaśiśūnāṃ ca nāśakṛdbhavati dvija .
ākaṭeḥ pāyuparyantaṃ bhaginīnāṃ kṣayāvaham .. 381 ..
 
ūrumūlācca jānvantaṃ yatra yatra bhavet kṣatam .
dhanadhānyapaśūnāṃ ca kṣayo bhavati sarvadā .. 382 ..
 
jānvoḥ pādatalāntaṃ ca bhṛtyavargasya dobadam .
sarveṣāmanukampārthamātmanaścāpi tṛptaye .. 383 ..
 
kartā kamalasaṃbhūta kṣatamakṣatatāṃ nayet .
alpakṣate samādhānaṃ vihitaṃ tu nibodha me .. 384 ..
 
yojayeccitrabimbasya galitaṃ gandhabhāvitaiḥ .
sitaraktādikai rāgaiḥ pāvanairastramantritaiḥ .. 385 ..
 
mṛṇmayānāṃ tu bimbānāṃ madhvājyakṣīramiśrayā .
mṛdā kauśeyasaṃpūrṇayuktyā hemodasiktayā .. 386 ..
 
sandhānaṃ kārayedvipra dārujasya nibodhatu .
bhede bhaṅge ca sandadhyādastraśastradvayena tu .. 387 ..
 
aśmajānāṃ kṣate jāte sati ratnaśalākayā .
sahemayā ca vihitaṃ ghṛṣṭaśāṇasya gharṣaṇam .. 388 ..
 
manuṣyanirmitānāṃ tu hyaśmajānāṃ bṛhatkṣate .
sarvathā vihitastyāgaḥ svayaṃvyaktādikeṣu tu .. 389 ..
 
śilāmayeṣu bimbeṣu bhinnaṃ bhagnaṃ ca yojayet .
suvarṇanirmitaiḥ paṭṭairyathā dṛḍhataraṃ bhavet .. 390 ..
 
yadvā tadaṅgairhaimena kṛtvā samyaṅniyojayet .
dāruje lohajeṣvevaṃ svayaṃ vyaktādikeṣvapi .. 391 ..
 
bhede bhaṅge samādhissyāt svayaṃ vyaktāśmabimbavat .
ratnaje'pi samādhānamevameva samācaret .. 392 ..
 
sālagrāmaśilāvimbaṃ bhinnaṃ bhagnaṃ bṛhat kṣatam .
alpakṣataṃ ca sauvarṇaiḥ paṭṭairdṛḍhataraṃ yathā .. 393 ..
 
bandhayellohaje bimbe śrṛṇu martyapratiṣṭhite .
kevalasya hi haimasya yathālābhaṃ kṣete kṣipet .. 394 ..
 
svarṇaratnamayaṃ cūrṇaṃ dvādaśākṣaramantritam .
anyadhā tūtthite bimbe kṣataṃ samyaṅmahāmate .. 395 ..
 
īṣatsuvarṇamiśreṇa pūrayet svena dhātunā .
svayaṃ vyaktādike'pyevaṃ mukhyakalpe samācaret .. 396 ..
 
prāsāde maṇḍape vāpi gopurādiṣu vā dvija .
śobhārthaṃ saṃsthitānāṃ ca bimbānāṃ pararūpiṇām .. 397 ..
 
vyūhānāṃ vibhavānāṃ ca sadā bhagavato vibhoḥ .
 bhedādike tu sañjāte samādadhyāt tathaiva tu .. 398 ..
 
tattatsannidhyanuguṇaṃ pratiṣṭhādikamācaret .
prāyaścittaṃ samabhyūhya sādhakastu samācaret .. 399 ..

Chapter - 12
śrīḥ .
dvādaśo'dhyāyaḥ .
sanakaḥ .
jāte hyākasmike lope sadvyāpārasya nityaśaḥ .
snānādiyoganiṣṭhasya tathā naimittikasya ca .. 1 ..
 
vatsarotsavaniṣṭhasya vividhasya mahāmate .
kṛcchracāndrāyaṇādīnāṃ sadvṛttānāṃ tathaiva ca .. 2 ..
 
caturṇāmāśramasthānāṃ varṇānāṃ ca striyastathā .
śreṣṭhamadhyamavittānāṃ nyū nānāmapi tatvataḥ .. 3 ..
 
bhaktānāṃ puṇḍarīkākṣe śraddhāsaṃyamasevinām .
yāvajjīvāvadhiṃ kālaṃ tatpūjākṛtacetasām .. 4 ..
 
sākṣāttanmantraniṣṭhānāṃ yathāvanmunipuṅgava .
pātatrāṇamupāyaṃ tu śrotumicchāmi sāmpratam .. 5 ..
 
kṛtena yena bhaktānāṃ jāyate kṛtakṛtyatā .
śāṇḍilyaḥ .
vakṣye samyaṅmahābuddhe sāramuddhṛtya sarvataḥ .. 6 ..
 
sarvalokahitārthāya sāvadhānena cetasā .
lopa buddhiṃ vinā yasya bhogānāmapyasaṃbhavaḥ .. 7 ..
 
sāmarthyena vinā yasya kṛcchrādīnāṃ varicyutiḥ .
jvarādivyādhidoṣeṇa jātaṃ yasyāhnikakṣayam .. 8 ..
 
cāturmāstasya cāprāptiḥ yasya svātantryato vinā .
tasya tasya mahābuddhe śrṛṇu yadvihitaṃ hitam .. 9 ..
 
sāṃsparśikānāṃ bhogānāṃ mātrāvittaṃ hi pūraṇam .
hṛdayaṅgamasaṃjñānāmannaṃ ca haviṣā plutam .. 10 ..
 
aupacārikabhogānāṃ bījāni vividhāni ca .
kṛcchracāndrāyaṇādīnāṃ vratānāṃ paripūrakaḥ .. 11 ..
 
viśeṣārcanasaṃyuktaścāturmāsyasya saṃyamaḥ .
sautraṃ pratisaraṃ citraṃ muktāhāropamaṃ śubham .. 12 ..
 
śamaṃ nayati bhaktānāṃ sarvadā lopamāhnikam .
yathāśvamedhaṃ viprāṇāṃ sarvecchāparipūrakam .. 13 ..
 
rājasūyaṃ nṛpāṇāṃ ca bhaktānāṃ bhūṣaṇaṃ tathā .
bhūṣaṇānāṃ yathā madhye kaustubhaṃ varabhūṣaṇam .. 14 ..
 
jñeyaṃ pavitrakaṃ tadvadbhogajālasya cāntare .
yat pūrayati bhaktānāṃ vyāpāraṃ pārameśvaram .. 15 ..
 
bhogamokṣāptaye śaśvadbhodastasmāttu ko'dhikaḥ .
bhaktānāṃ satataṃ bhaktyā sālokyaṃ vidadhāti vai .. 16 ..
 
sāmīpyaṃ sādhakānāṃ ca nānāsiddhisamanvitam .
sāyujyaṃ sādhakendrāṇāṃ svamantrātmani yacchati .. 17 ..
 
taduttarāyaṇe'tīte cāturmāsyasya madhyataḥ .
kuryācchubhe dine vipra sarvadoṣavivarjite .. 18 ..
 
kālo'pi trividhaḥ proktaścāturmāsyopalakṣitaḥ .
āṣāḍhapañcadaśyāstu yāvadvai kārtikasya ca .. 19 ..
 
saṃpūrṇacandradivasaṃ taṃ kālaṃ cāndramantimam .
ākarkaṭakasaṃkrāntestulābhogakṣayāvadhi .. 20 ..
 
kālaṃ tamaṣṭapakṣaṃ ca sauraṃ madhyamasaṃjñitam .
ekādaśyādi vā'nto yaścāturmāsyopalakṣitaḥ .. 21 ..
 
kālaṃ taṃ vaiṣṇavaṃ viddhi tūttamaṃ sarvasiddhidam .
aprāpterasya kālasya tvantarāyeṇa kenacit .. 22 ..
 
nirvāhaṇīyo hyaparaḥ kālaścāndrāyaṇādinā .
sampādyaṃ caiva tanmadhye vidhivadyāgapūrakam .. 23 ..
 
prāvṛṭkāle pravṛtte tu trailokyodaravartinām .
manuṣyāmarasiddhānāṃ kartavyaṃ cāgravartinām .. 24 ..
 
pravartante hi vai yena śraddhayā vatsaraṃ prati .
mahatyasmin mahābuddhe vyāpāre pārameśvare .. 25 ..
 
vibhoḥ śayanasaṃsthasya kāle puṣpaphalākule .
gagane lambamāne tu sabalākairvalāhakaiḥ .. 26 ..
 
kumudotpalakalhārairbhūṣite vasudhātale .
vanopavana udyānairharite śādvalādikaiḥ .. 27 ..
 
śālisasyādikairyukte palvalodakaśobhite .
pavitrakaṃ kṛtaṃ viṣṇoranantasyātituṣṭidam .. 28 ..
 
tasmādyatnena tat kuryāccāturmāsyasya madhyataḥ .
śrāvaṇyāṃ śuklapakṣe tu dvādaśyāṃ dvijasattama .. 29 ..
 
ādāvante tathā kuryādadvādaśīṣvakhilāsu ca .
saṅkrāntiṣu ca sarvāsu paurṇamāsīṣu vā dvija .. 30 ..
 
amāvāsyāsvaśeṣāsu tṛtīyāsu tathaiva ca .
nabhasyeṣu ca rohiṇyāmaṣṭamyāṃ ca mahāmate .. 31 ..
 
prathamā ca dvitīyā ca pañcamī ca trayodaśī .
daśamyekādaśītyevametāsvapi yathāruci .. 32 ..
 
kṛṣṇapakṣe'praśastāḥsyuḥ śuklapakṣe viśeṣataḥ .
candro gurussitaścāndro jñeyāstvete śubhapradāḥ .. 33 ..
 
pavitrārohaṇādau tu nakṣatrāṇi śrṛṇuṣva me .
tryuttarāsu ca revatyāmaśbinyāṃ bharaṇīṣu ca .. 34 ..
 
punarvasau tathā haste rohiṇyāṃ śravaṇe'pi ca .
vaiṣṇaveṣvatha ṛkṣeṣu tatkṣaṇeṣvakhileṣu ca .. 35 ..
 
cāturmāsyasya kālasya tūtthānadvādaśī tu yā .
ṣaḍaśītimukhā divyā tasyāmāropayettu yaḥ .. 36 ..
 
pavitrakaṃ jagadyoneḥ sa pavitrīkaroti ca .
atītāṃ vartamānāṃ ca eṣyāṃ svakulasantatim .. 37 ..
 
tatra sannihitaḥ sākṣānnānānirmāṇavigrahaiḥ .
bhaktānāṃ puṇḍarīkākṣaḥ paramātmācyuto hariḥ .. 38 ..
 
yadyapyevaṃ mahābuddhe bhaktānāṃ nityameva hi .
nārāyaṇastu mantrātmā sthitaḥ sannihitaḥ svayam .. 39 ..
 
tathāpi balavattā vai tattithestatra karmaṇi .
sannidhiṃ bhajate yena mantriṇāṃ mantrarāṭ prabhuḥ .. 40 ..
 
grīṣmakālaṃ samāsādya yathārkastīkṣṇatāṃ brajet .
svarūpamajahanneva sannidhānataraṃ vibhoḥ .. 41 ..
 
satpātradeśakālānāmāsṛṣṭeḥ sthitaye tu vai .
ataḥ pavitrakaṃ tasyāmanyasyāṃ tadasambhavāt .. 42 ..
 
kāryaṃ kriyāparairbhaktyā sākhaṇḍā yena jāyate .
pavitrārohaṇaṃ viṣṇorvarjayeditareṣu ca .. 43 ..
 
prāsādasyāgrataḥ kuryāttadarthaṃ maṇṭapaṃ dvija .
prathamāvaraṇe vāpi dvitīyāvaraṇe'pi vā .. 44 ..
 
tṛtīyāvaraṇe vātha caturthe pañcame'pi vā .
agrālābhe tadanyatra yathāvāñchitadiggatam .. 45 ..
 
caturaśraṃ samaṃ vāpi prākpaścimadigāyatam .
saumyayāmyāyataṃ vāpi karturicchānurūpataḥ .. 46 ..
 
tathā prāgānanaṃ yadvā yathābhimatadiṅmukham .
dvāviṃśatidhanurmānaṃ maṇṭapaṃ cottamaṃ bhavet .. 47 ..
 
aṣṭādaśadhanurmānaṃ maṇṭapaṃ madhyamaṃ bhavet .
adhamaṃ dvādaśadhanurmānaṃ syādathavā dvija .. 48 ..
 
pañcahastāt samārabhya dvidvihastavivardhanāt .
trisaptakaraparyantaṃ mānairnavavidhaṃ bhavet .. 49 ..
 
yadvottamaṃ daśakaraṃ madhyamaṃ cāṣṭahastakam .
ṣ̈aḍddastamadhamaṃ vidyāt kṣudraṃ hastatrayāyatam .. 50 ..
 
triṃśatkarāvasānaṃ vā ṣaṭkarāt pañjaviṃśatiḥ .
ekaṃ saṃgṛhyamāneṣu hyeṣu vittānurūpataḥ .. 51 ..
 
sopapīṭhamadhiṣṭhānaṃ kevalaṃ vā masūrakam .
adhiṣṭhānoparistambhaṃ prastaraṃ ca trivargakam .. 52 ..
 
kapotavṛtisaṃyuktaṃ yadvoktākṛtivarjitam .
ekatripañcasaptādibhittibhedaiḥ samāvṛtam .. 53 ..
 
pratyaṅgoktairalaṅkārairyuktaṃ vā tadvivarjitama .
śilayeṣṭakayā vāpi pkayā vāpyavkayā .. 54 ..
 
ekadvāraṃ caturdvāraṃ yadvā dvāradvayānvitam .
bittiyuktamayuktaṃ vā koṇabhittiyutaṃ tu vā .. 55 ..
 
kevalaṃ vā prapāmātramuktalakṣaṇavarjitam .
kṣiprakarmaprasiddhyarthaṃ śarakāṣṭhamayaṃ śubham .. 56 ..
 
gavākṣakānvitaṃ caiva dvāraistu paribhūṣitam .
channaṃ vitānakenordhve prākāraṃ parikalpayet .. 57 ..
 
kṣetrasaṅkocavistārau karturicchānurūpataḥ .
śilpaśāstrānusāreṇa kṛtvaivaṃ maṇḍapaṃ dvija .. 58 ..
 
yāgārthaṃ suśubhaṃ vipra tanmadye'tha prakalpayet .
dṛḍhāṃ samāṃ tadākārāmīṣat prāguttaraplavām .. 59 ..
 
prochritāṃ ca viśeṣeṇa sthalāṃ darpaṇasannibhām .
sāmānyā na bhavedyena medinīmaṇṭapasya tu .. 60 ..
 
dvidvikenāṅgulīnāṃ tu pronnateryāvadaṣṭakam .
ekavṛddhyālpamānānāṃ yāgānāṃ tu sthalāṃgaṇam .. 61 ..
 
navāṅgulonnatestāvadyāvatpañcadaśāhgulam .
pronnatatvaṃ sthalānāṃ ca madhyamānamitātmanām .. 62 ..
 
caturviṃśatyaṅgulāntamuchrāyaṃ ṣoḍaśāṅgulāt .
prāguktavṛddhyā kartavyaṃ jyeṣṭhamānamitātmanām .. 63 ..
 
etaducchrāyamānaṃ ca kathitaṃ te sthalāsu ca .
pādamardhaṃ tu hastaṃ vā bistārāt sarvadikṣu vai .. 64 ..
 
sthalānāmiṣṭakādyaiśca cinvīyāt prathamaṃ tataḥ .
mṛdā sampūrya tanmadhyamīṣadvālukayānvitam .. 65 ..
 
parikṣya keśakīṭādīnākoṭya tadanantaram .
yāvadbhavati pūrvoktalakṣaṇaṃ vā viśeṣataḥ .. 66 ..
 
sthalāṃ madhyonnatāṃ ramyāṃ saptāhaṃ saṃparīkṣya sā .
na dadāti yathābhedaṃ yāgayogyā bhavettadā .. 67 ..
 
tadūrdhve vedikāṃ kuryāt anekacaraṇānvitām .
toraṇaiśca samāyuktāṃ vibhavecchānurūpataḥ .. 68 ..
 
pāvanairyajñakāṣṭheśca sudṛḍhaiḥ saralaiḥ samaiḥ .
yathālakṣaṇayuktāni toraṇāni caturdiśi .. 69 ..
 
dvārāṇāṃ bāhyato vipra tadantarvā niyojayet .
trīṇi trīṇyathavā samyagekaikasyāṃ nyaseddiśi .. 70 ..
 
buddhvā maṇṭapavistāraṃ pañcakaṃ saptakaṃ tu vā .
etāni hemaratnādyaiścitrayedvibhave sati .. 71 ..
 
śrīvṛkṣodumbaravaṭaplakṣotthairathavā dvija .
pūrvādyuttaraparyanta toraṇānāṃ catuṣṭayam .. 72 ..
 
catuṣṭayaṃ caturdikṣu hyeṣāmekaikameva vā .
toraṇānāṃ samucchrāyastambhāyāmasamaḥ smataḥ .. 73 ..
 
stambhadvayāntarasthena mānena syāttu vistṛtiḥ .
stambhamastakamānena sādhikena sadaiva hi .. 74 ..
 
taddaṇḍau vinyasedabhūmau stambhābhyantaragā sthitiḥ .
sadaiva dṛksvarūpāṇāṃ kāryā vedavidāṃvara .. 75 ..
 
dvārāṇāṃ bāhyato vipra toraṇānāṃ yathā sthitiḥ .
talācchikharaparyantaṃ mānamuchrāyatastadā .. 76 ..
 
sārdhaṃ samaṃ vā dviguṇaṃ taddaṇḍeṣu ca bhūgatam .
cakradvitayamadhyasthaṃ pakṣamaṇḍalamaṇḍitam .. 77 ..
 
toraṇe toraṇe kuryādgaruḍaṃ cordhvasaṃsthitam .
matsyādīnavatārāṃśca prādurbhāvānanekaśaḥ .. 78 ..
 
citroditena vidhinā caturdikṣu samālikhet .
munisiddhāmaravrātairanekādbhutadarśibhiḥ .. 79 ..
 
dvīpācalavanodyānairbahubhirmṛgayūthapaiḥ .
saraḥsārasakalhārairjalakrīḍāparānvitaiḥ .. 80 ..
 
khecarairaṅganāyuktairnṛpairvidyādharādikaiḥ .
praśāntamānasairviprairātmadhyānaparāyaṇaiḥ .. 81 ..
 
evamādyairanantaiśca vyāpāraiścitrasaṃbhavaiḥ .
tadyāgaveśma sakalaṃ rañjanīyaṃ prayatnataḥ .. 82 ..
 
kuryāt sudhāviliptaṃ vā bhūṣayettadanantaram .
darpaṇaiścāmarairvastrairdukūlairvividhojjvalaiḥ .. 83 ..
 
ghaṇṭābhirardhacandrādyairātapatrairmanoharaiḥ .
procchritaiḥ kadalīpūgairdrumāṅgaiḥ pāvanairdṛḍhaiḥ .. 84 ..
 
madhvājyadadhisatkṣīrasaṃpūrṇaiḥ kāṃsyabhājanaiḥ .
śālitaṇḍulapātraiśca sahiraṇyaiḥ phalaiḥ śubhaiḥ .. 85 ..
 
lājasiddhārthakairbījabhājanaiḥ ṣaḍrasānvitaiḥ .
satsugandhaistvagelādyaiḥ parṇaiḥ pūgaphalaistathā .. 86 ..
 
madhūkabadaradrākṣā ikṣubhistriphalaiḥ phalaiḥ .
yathartuprabhavaiḥ puṣpairvahubhiḥ prakarīyakaiḥ .. 87 ..
 
ityevamādyairvividhairbhogapūgaistu pāvanaiḥ .
pavitreṇa vitānena susitenojjvalena vā .. 88 ..
 
cakrāmburuhacihnena bhūṣayecca tadūrdhvataḥ .
stambhān saṃveṣṭayet paścāddukūlairvividhaiḥ pṛthak .. 89 ..
 
prāguttarādidigbhāgādyāvatkoṇaṃ ca mārutam .
sitādivarṇabhedotthāḥ patākāstatra yojayet .. 90 ..
 
evaṃ rāgavibhāgena pratyagbhāgācca vai punaḥ .
dakṣiṇāśāvadhiryāvaddvitīyaṃ ca catuṣṭayam .. 91 ..
 
ekaiva sarvavarṇā ca nābhau kāryā vitānake .
bāhyato vedikāyāstu maṇḍapasya digaṣṭake .. 92 ..
 
vahnikoṇāt samārabhya yāvatkoṇaṃ tu śāṅkaram .
sitāruṇaṃ ca pītaṃ ca kṛṣṇaṃ kuryāccatuṣṭayam .. 93 ..
 
bhūyaścottaradigbhāgādyāvaddikpaścimā dvija .
tathāvidhaṃ catuṣkaṃ tu dhvajānāṃ parikhīrtitam .. 94 ..
 
rājapāṣāṇavarṇābhaṃ cakrapakṣīśvaropagam .
vaijayantītrayaṃ kuryāttoraṇe pūrvadiksthite .. 95 ..
 
dakṣiṇe sphaṭikābhaṃ tu āpye sindūravarcasam .
hemābhaṃ cottare kuryāttoraṇe dhvajakatrayam .. 96 ..
 
catuṣkeṇa patākānāṃ yuktaṃ śvetādikena ca .
ekaikaṃ toraṇaṃ vātra tritayaṃ pañcakaṃ tu vā .. 97 ..
 
ardhena toraṇāyāmāt patākānāṃ ca dīrghatā .
evaṃ tvabhinavaṃ kṛtvā yāgārthaṃ maṇḍapaṃ dvija .. 98 ..
 
snapanādyutsavāntasya vaiśeṣikagaṇasya ca .
purā prakalpitaṃ vātha maṇḍapaṃ bhūṣayettadā .. 99 ..
 
evaṃ kṛte tataḥ paścādvedikāṃ toraṇaiḥ saha .
vilipya candanādyaistu gandhavarṇojjvalaiḥ kramāt .. 100 ..
 
candanena samālabhya vedikāṃ kevalena ca .
bāhlīkabhāvitenaiva tenaivādyaṃ ca toraṇam .. 101 ..
 
liptaṃ mṛgamadenaiva kuryāddakṣiṇadiggatam .
tuṣāradhūlīdhavalaṃ paścimaṃ kārayettataḥ .. 102 ..
 
kuṅkumena samālabhya kevalenottare sthitam .
kṣīreṇa candanenaiva kuṅkumena kṛtāṃ sthalām .. 103 ..
 
rajanīcūrṇayuktena harībereṇāmbunā saha .
puṇyagandhauṣadhībhistu dvārāṇāṃ maṇḍapāvanim .. 104 ..
 
tatastu vividhairdhūpairbahubhirdhūpayeddvija .
tatastiraskariṇyā tadveṣṭayet sarvato bahiḥ .. 105 ..
 
maṇḍapasyottare bhāge kuryāt kuṇḍa puraiva tu .
yadvā dvija tato'nyatra yāgāgrasthā ca varjyadik .. 106 ..
 
diktraye'bhimatā yā dik kuryādanalamaṇḍapam .
dhūmanirgamanopetaṃ nānākuṇḍabibhūṣitam .. 107 ..
 
sārdrai śca supalāśaiśca suyuktaṃ torāṇādikaiḥ .
yadvā pacanagehe tu kuṇḍaṃ kuryāt salakṣaṇam .. 108 ..
 
anyannaimittikārthaṃ tu purā klṛptaṃ tu vā bhavet .
evaṃ kṛte tataḥ kuryāt sambhāragrahaṇaṃ dvija .. 109 ..
 
saptame pañcame vāpi vāsare karmavāsarāt .
pūrvaṃ kṛtvāṅkurāro paṃ tataḥ karma samārabhet .. 110 ..
 
tataḥ praveśayettasmin sambhārān yāgamaṇḍape .
daśamyāṃ dvijaśārdūla yatkiñciccopayujyate .. 111 ..
 
bhūṣaṇādi tataḥ kuryādyathā tadavadhāraya .
teṣāṃ tu dvividhaṃ rūpaṃ sūkṣmasthūlavibhedataḥ .. 112 ..
 
sarvabhāvena bhaktānāṃ yat pālayati sarvadā .
manovākcittajaṃ kṛtsnaṃ vyāpāraṃ śubhalakṣaṇam .. 113 ..
 
parijñeyamatastasmāt svarūpaṃ tasya yādṛśam .
phalameti ca vai yena bhaktānāṃ tatsamāpanāt .. 114 ..
 
yadacchinnaṃ jagadyoneranantaprasaraṃ sitam .
vicchedamakṛtajñānāmeti nānātmanā svayam .. 115 ..
 
jagatsūtraṃ tu tadviddhi hemasūtrādinā tu vai .
ṣāḍguṇyamahimānaṃ yaddhatte pratisarātmanā .. 116 ..
 
jñānarāgoparaktaṃ tu yuktaṃ kāryaistu vīryajaiḥ .
taijasairāvṛtaṃ mantrairbalenāvasitaṃ pari .. 117 ..
 
aiśvaryamupacāre tu sampattau śaktito'vyayam .
evaṃ pavitrakaṃ tāvat parijñātaṃ jagatprabhoḥ .. 118 ..
 
brahnaṇyadhipatau viṇṇau tathākāre pratiṣṭhite .
bhaktyā ca vidhivaddattaṃ dadāti bhagavatpadam .. 119 ..
 
sthūlasya vyatiriktasya vyavahārapadasthitaiḥ .
padārthaiḥ kalpanīyā ca yathā tadavadhāraya .. 120 ..
 
sūkṣmaṃ dṛḍhaṃ sitaṃ śrlakṣaṇaṃ sūtraṃ brahnaprasūtayā .
vinirmitaṃ kumāryā vā vṛddhayā vā vinītayā .. 121 ..
 
śuddhayā vā vidhavayā sampāditamathāpi vā .
kṣaumaṃ vā paṭṭajaṃ vāpi keśaromādivarjitam .. 122 ..
 
yathālabdhaṃ samādāya samyak prakṣālya vāriṇā .
tasya śuddhiṃ purā kṛtvā dahanāpyanena ca .. 123 ..
 
avalokya smaranmūlaṃ viniṣpādya caturguṇam .
cāturātmyavyapekṣāyāmathavāṣṭaguṇaṃ dvija .. 124 ..
 
prabhavāpyayabuddhyā tu bhedabhinnopalakṣitam .
keśavādiṣvadhiṣṭhātṛbhāvena tricaturguṇam .. 125 ..
 
tantubhirviṣamairviṣṇoḥ samasya parivarjayet .
pāvitrikī kriyā yasmādviṣamā sā na kasyacit .. 126 ..
 
pavitrakāṇi kāryāṇi tantubhistaiḥ sutānitaiḥ .
mūlamantrādimantrāṇāṃ sarveṣāṃ munisattama .. 127 ..
 
kumbhasthamantramūrteḥ prāk kalpayedbhūṣaṇaṃ dvija .
adhyardhaśamajairvyāsāddhārākāraiśca tantubhiḥ .. 128 ..
 
śatenāṣṭottareṇādyaṃ dviguṇena dvitīyakam .
triguṇena tṛtīyaṃ tu vyāsamevaṃ tu tannayet .. 129 ..
 
ṣaṭtriṃśadgranthikaṃ cādyaṃ dvitīyaṃ dviguṇaṃ smṛtam .
tṛtīyaṃ triguṇaṃ kuryādevameva mahāmate .. 130 ..
 
maṇḍalasthasya ca vibhostathā vahnigatasya ca .
bimbasthasya pavitrāṇāṃ viśeṣamavadhāraya .. 131 ..
 
mālākṛtiṃ ca śirasi yathecchagranthipūrvakam .
dvitīyamaṃsayoryāvallambitaṃ jānumaṇḍale .. 132 ..
 
mūrdhnaḥ pādāvadhiryāvattṛtīyamiti vistṛtam .
āmūrdhnaḥ pīṭhaparyantaṃ vanamālāpavitrakam .. 133 ..
 
pṛthakpīṭhasya vai kuryāt svapramāṇena śobhanam .
bimbapratisarāṇāṃ ca vpāsaścāniyataḥ smṛtaḥ .. 134 ..
 
sūtramānaṃ ca pūrvoktaṃ dviguṇaṃ sati saṃbhave .
triguṇaṃ vā muniśreṣṭha vanamālākhyabhūṣaṇam .. 135 ..
 
aṣṭotteraṇa sūtrāṇāṃ sahasreṇa samanvitam .
yadvā tadardhaṃ pādaṃ vā kuryādvittānurūpataḥ .. 136 ..
 
lepabhittipaṭasthe tu mūlabimbe yadā dvija .
kuryādutsavabimbasya bhūṣaṇānāṃ tu ṣañcakam .. 137 ..
 
tadāpi mūlabimbasya bhūṣaṇānyapi pūrvavat .
klapayedādyapūrvāṇi bimbapratisareṣu tu .. 138 ..
 
vibhave devadeveśaṃ hārapañcasamanvitam .
nānākārāṇi tantūni muktāhārasamanvitam .. 139 ..
 
tryaṅgulāntaritā deyāḥ sarveṣāṃ granthayaḥ samāḥ .
saṅkhyānena vinā samyaṅmātuluṅgopamāḥ śubhāḥ .. 140 ..
 
aṣṭottaraśatagranthisaṃyuktā vanamālikā .
catuḥ sthānāvatīrṇasya vibhorāmantraṇāya ca .. 141 ..
 
pavitramādyasadṛśamekaikaṃ vā dvayaṃ dvayam .
sarveṣāṃ karmabimbānāṃ tathā vai gopurādiṣu .. 142 ..
 
sthitānāṃ mantrabimbānāṃ bhajatāṃ sannidhiṃ sadā .
uttamādīni sarvāṇi kuryādvai mukhyakalpane .. 143 ..
 
prakalpayet tatsadṛśaṃ madhyamenottamena vā .
dvitayaṃ dvitayaṃ vāpi hyekaikaṃ vānukalpane .. 144 ..
 
aṅgānāmapyupāṅgānāṃ lāñchanānāmapi dvija .
bhūṣaṇānāṃ ca śaktīnāṃ tathaiva vihageśituḥ .. 145 ..
 
prāgvattrīṇyathavā dve dve hyekaikaṃ vāthavā dvija .
yathecchamānasaṃkhyotthaiḥ sūtraistu parikalpayet .. 146 ..
 
sūtrabhramasamopetairgabhairbhūṣaṇasañcayam .
anyeṣāṃ maṇḍalāṅgānāṃ devānāṃ vibhave sati .. 147 ..
 
pavitrakagaṇaṃ kuryādyatheccagranthitantubhiḥ .
tathaiva viṣvaksenādeḥ parivāragaṇasya ca .. 148 ..
 
mantrāstrakumbhayordve vai hyekaṃ vai maṇḍalasya ca .
dvayaṃ ca kuṇḍānalayoḥ śāstrapīṭhasya ca dvayam .. 149 ..
 
lipervāktatvabhūtasya śabdatatvasya ca prabhoḥ .
ghaṇṭākṣasūtrapūrvāṇāṃ kriyāṅgānāṃ mahātmanām .. 150 ..
 
balipīṭhādidevānāṃ deśāntaranivāsinām .
gurvādīnāṃ caturṇāṃ tu harivīpsāpralāpinām .. 151 ..
 
dvijottamādivarṇānāṃ nityamacyutabhāvinām .
gṛhasthabrahnacārīṇāṃ yatīnāṃ vanavāsinām .. 152 ..
 
vṛddhānāṃ janakādīnāṃ bhagavattatvavedinām .
bandhūnāṃ bhrātṛpūrvāṇāṃ nārāyaṇaratātmanām .. 153 ..
 
jāyāyā bhaktinamrāyā ratāyā arcane hareḥ .
sambandhināṃ ca mitrāṇāṃ bhagavaddhāmasevinām .. 154 ..
 
taduttarasahāyānāṃ cāturātmyābhilāṣiṇām .
bhṛtyānāṃ svānukūlānāṃ puruṣottamayājinām .. 155 ..
 
vṛddhaye yogyatāyaiva pavitrīkaraṇāya ca .
yathābhimatamānaistu tantubhirgranthibhistathā .. 156 ..
 
kuryāt pavitranicayamathavā munisattama .
gurvādīnāṃ caturṇāṃ tu yatīnāṃ ca kuṭumbinām .. 157 ..
 
kramāccaturviṃśatibhiḥ sūtraiḥ ṣoḍaśabhistathā .
tato dvādaśabhiścaiva aṣṭābhiḥṣaṭtribhistathā .. 158 ..
 
pavitrakāṇi kāryāṇi granthayaḥ sūtrasaṃkhyayā .
ārādhakasya ca guroḥ kuryādve bhūṣaṇadvayam .. 159 ..
 
sthūlakalpamidaṃ proktaṃ sūkṣmakalpamataḥ śrṛṇu .
śiraḥpramāṇenārcāyā bhūṣaṇaṃ prathamaṃ smṛtam .. 160 ..
 
catuḥśatena sūtrāṇāṃ dvātriṃśadbhistathādhikaiḥ .
sūtrāvartaiśca susamaiḥ parikalpya suśobhanam .. 161 ..
 
saptaviṃśatpramāṇena datvāsmin granthisañcayam .
karmādūrdhvagataṃ nābhipramāṇena pavitrakam .. 162 ..
 
parikalpya dvitīyaṃ ca sūtrāṇāṃ munisattama .
śatatrayeṇa ca tathā caturviṃśadbhireva ca .. 163 ..
 
dviguṇairgranthinicayairanugarbhaṃ tu tat smṛtam .
skandhadeśāt samārabhya yāvatpādadvayāvadhi .. 164 ..
 
netrasūtraistribhāgonaiḥ sūtragrāmaiśca kalpayet .
triguṇairgranthinicayaistato .̈nyaddvijasattama .. 165 ..
 
aṣṭottareṇa sūtrāṇāṃ śatena granthibhistathā .
śiraḥ pūrvāvatārādau yāvatpīṭhaṃ tu vaiṣṇavam .. 166 ..
 
sūtrairgranthigaṇaiścaiva garbhaistu vividhaistataḥ .
maṇḍalasya pramāṇena kuryāccānyaccatuṣṭayam .. 167 ..
 
prathamaṃ pajhamānena nābhimānaṃ dvitīyakam .
aratulyaṃ tṛtīyaṃ syāccaturthaṃ nemibhiḥ samam .. 168 ..
 
ekāśītibhirāvartaiḥ sūtrāṇāṃ dvijasattama .
agneḥ kuṇḍapramāṇena granthibhistāvadeva hi .. 169 ..
 
bhūṣaṇatritayaṃ kuryādyathāyogaṃ mahāmate .
aṣṭottaraśatādardhaiḥ sūtraistadgranthibhistathā .. 170 ..
 
bhūṣaṇaṃ susamaṃ caiva suśubhaṃ parikalpayet .
dvijendra dvijamukhyānāṃ brāhnaṇānāṃ tadardhataḥ .. 171 ..
 
mukhyametat smṛtaṃ kalpamanukalpamidaṃ śruṇu .
aṣṭādhikena sūtreṇa śatena prathamaṃ tvidam .. 172 ..
 
caturbhāgonamaparaṃ tadardhena tṛtīyakam .
ādyāccaturthabhāgena caturthaṃ kalapayet tataḥ .. 173 ..
 
tribhāgonaṃ caturthāttu agneḥ kuryāttu bhūṣaṇam .
dvijendrāṇāṃ prakurvīta saptaviṃśatitantujam .. 174 ..
 
brāhmaṇānāṃ prakurvīta tantubhirnavabhirdvija .
stanādūrdhvamadhonābherna kartavyaṃ kadācana .. 175 ..
 
sūtratrayeṇa cānyeṣāṃ bhaktānāṃ tu jagadguroḥ .
sūkṣmakalpamidaṃ viddhi parakalpamidaṃ śrṛṇu .. 176 ..
 
catuḥsthānāvatīrṇasya mukhyamantrasya vai vibhoḥ .
śatenāṣṭottareṇaiva hyardhenāṃśena vā mune .. 177 ..
 
tantūnāṃ bhūṣaṇaṃ kuryādekaikaṃ vā trayaṃ trayam .
japahomādikā saṃkhyā pūrṇaāriktā mahātmanām .. 178 ..
 
samīkaroti bhaktānāṃ mantriṇāmata eva hi .
kuryāttadagranthinicayaṃ sūtrasaṃkhyopalakṣitam .. 179 ..
 
yadṛcchayā tato'nyeṣāṃ yājyānāṃ parikalpya ca .
sūtrabhramasamopetairgarbhairbhūṣaṇasañcayam .. 180 ..
 
tatastu devadevasya catuḥ sthānasthitasya yat .
pavitrakagaṇaṃ vipra proktamādyapurassaram .. 181 ..
 
kuryāttu garbharacanāṃ tasya sarvasya sattama .
hemasadratnakarpūramālayakṣodakuṅkumaiḥ .. 182 ..
 
sarvauṣadhisamopetaistvagelādivimiśritaiḥ .
pāvanairvividhairdravyairnīvyā ca picunā saha .. 183 ..
 
bījapūrasamākāramārdrāmalakaśaṅkhavat .
tadantarālāni punastvacchinnena tu tantunā .. 184 ..
 
vibhāgapratipatyarthaṃ grathanīyānyadūrataḥ .
anyeṣāṃ sarvabimbānāṃ yathāvittānurūpataḥ .. 185 ..
 
kalpayedgarbharacanāṃ pūrvoktadravyasañcayaiḥ .
ārādhakasya ca guroḥ sagarbhaṃ bhūṣaṇadvayam .. 186 ..
 
vihitaṃ bhagavanmantranyāsāttādātmyabhāvanāt .
ato'nyeṣāmagarbhaṃ ca racanīyaṃ yathākramam .. 187 ..
 
antarālagaṇaṃ gārbhaṃ kuryādbāhlīkarañjitam .
alaṅkṛtya ca sauvarṇairupariṣṭācca rūpyakaiḥ .. 188 ..
 
pavitracchedasammūlaṃ jātarūpamayaistu vā .
śaṅkhapajagadācakamālāśrīvatsapūrvakaiḥ .. 189 ..
 
ekasthaiva bahūnāṃ vā yathāvittānusārataḥ .
evaṃ kṛtvā pavitrāṇi krameṇa dvijasattama .. 190 ..
 
dhātuje vitate bhāṇḍe vastracchanne nidhāya ca .
athavā paittale bhāṇḍe mṛṇmaye vā suśobhane .. 191 ..
 
pālāśe vāpi caikasmin māntraṃ bhūṣaṇasañcayam .
anyasmin laukikaṃ sthāpya samastaṃ dvijasattama .. 192 ..
 
ācchādya vāsasā paścāt susitenāhatena tu .
bandhayitvā tu sṛtreṇa dṛḍhena susitena ca .. 193 ..
 
madhye tu yāgadravyāṇāṃ te bhāṇḍe viniveśya .
deśikaḥ pūrvavidhinā kṛtasnānaḥ kṛtāhnikaḥ .. 194 ..
 
deśikendreṇa sahitau gatvā mantreśasannidhim .
prapūjya devadeveśamardhyagandhādibhiḥ kramāt .. 195 ..
 
vijñāpya devadevāya mā me vighnaṃ bhava tviti .
tasmādanujñāṃ saṃgṛhya śirasāvanatena tu .. 196 ..
 
niśāmukhe pravṛtte tu kartārghyakusumodyataḥ .
sahasadbrahnaghoṣeṇa stutimaṅgalapāṭhakaiḥ .. 197 ..
 
śaṅkhatūryaninādaiśca puṣpairarghyasamanvitaiḥ .
kṛtvā dvārsthārcanaṃ vipra praviśedyāgamaṇṭapam .. 198 ..
 
idamuccārayenmantraṃ svareṇoccatareṇa tu .
namo brahnaṇyadevāyācyutāyāvyayāya ca .. 199 ..
 
ṛgyajussāmarūpāya śabdadehāya viṣṇave .
praviśya kalśasthānaṃ samīpe tu varāsane .. 200 ..
 
prāṅmukhaḥ saṃsmarenmantraṃ pūrvavadvyāptibhāvite .
upaviśya yathānyāyamantaryāgāntamācaret .. 201 ..
 
karādiśuddhipūrvaṃ tu paścādarghyādikalpanam .
prāgvat kṛtvā tato'bhyarcya mantrasaṅghaṃ tu dehajam .. 202 ..
 
dvau dvau tu pūrṇakalaśau sauvarṇau rājatau tu vā .
tāmrajau mṛṇmayau vātha sāpidhānau sapallavau .. 203 ..
 
phalai ratnādikairyuktau sūtreṇa pariveṣṭitau .
śālipīṭhopari sthāyya pratidvāraṃ tu pārśvayoḥ .. 204 ..
 
pālikānāṃ śarāvāṇāṃ vinyasettu trayaṃ trayam .
pritakoṇaṃ tu saṃsthāpya ghaṭikānāṃ trayaṃ trayam .. 205 ..
 
dvārayāgaṃ tataḥ kuryāt pūrvādyuttarapaścimam .
arghyālabhanamālyaiśca dhūpairguggulumiśritaiḥ .. 206 ..
 
vāstvīśaḥ kṣetranāthaśca dvāralakṣmīstathā dvija .
caṇḍapracaṇḍau garuḍaḥ pūrvadvāre tu saṃsthitāḥ .. 207 ..
 
dakṣe dhātṛvidhātārau paścime tu jayetarau .
bhadrākhyaśca subhadrākhyo hyuttare dakṣiṇāditaḥ .. 208 ..
 
mūlabimbe yadā kuryāt pavitrārohaṇaṃ tadā .
maṇḍalasthasya devasya prāgādyuttarapaścimam .. 209 ..
 
saṃsthānaṃ dvārsthadevānāṃ yātrābimbe yadā bhavet .
tatprāgapekṣayā teṣāṃ saṃsthānamuditaṃ tadā .. 210 ..
 
mukhyenārghyāmbhasā prokṣya pṛthagbhāṇḍe sthitaṃ purā .
pañcagavyaṃ tato vipra kalpayitvā hṛdādikaiḥ .. 211 ..
 
kuśodakaṃ tadastreṇa datvādyenābhimantrayet .
kalpayet pañcagavyaṃ tu pañcopaniṣadaistu vā .. 212 ..
 
atha pāṇidvayenaiva agnīṣomātmakena tu .
yogyatāpadavīṃ nītvā śodhayedvasudhāṃ tataḥ .. 213 ..
 
mūlena sāmbhasānena prokṣayedyat purāhṛtam .
kauśeyena pavitreṇa dhyāyamānastameva hi .. 214 ..
 
sarvabījāni dhānyāni siddhārthakayutānyatha .
kṛtvāstraparijaptāni dhyātvā hyastrasamāni ca .. 215 ..
 
vighnopaśāntaye vegāddaśadikṣu vinikṣipet .
saṃhṛtya bahukūrcena prācyāṃ diśi nidhāya vai .. 216 ..
 
īśānadiśi vā nyastvā yāgasyecchānurūpataḥ .
tadgarbhīkṛtya saṃlikhya hetirāṭ candanādinā .. 217 ..
 
cakraṃ dhyātvā maṇḍapordhve paṅkajaṃ vasudhātale .
rnigame ca gadāṃ devīṃ śaṅkhaṃ ca kakubhāṣṭake .. 218 ..
 
prākārākāradehāṃ ca nānājvālāsamākulām .
śaktirūpāṃ gadāṃ vātha kevalāṃ mantrato nyaset .. 219 ..
 
evaṃ kṛte tadā samyagbhavedvighnavināśanam .
athādāya dṛḍhaṃ śuddhamekarūpaṃ ca nirvraṇam .. 220 ..
 
kumbhaṃ ca mṛṇmayaṃ ramyaṃ sauvarṇaṃ vātha rājatam .
ratnahāṭakasraggandhaphalasarvauṣadhīyutam .. 221 ..
 
śubhapādapaśākhāḍhyaṃ paṭṭasraggandhabhūṣitam .
gālitodakasaṃpūrṇavāridhārānvitaṃ navam .. 222 ..
 
candanādyupaliptaṃ ca paritaścākṣatānvitam .
veṣṭitaṃ paritaḥ sūtraiḥ vikīryopari tannyaset .. 223 ..
 
taddevatāśarīraṃ tu vaśyadaṃ balavarcasam .
sāstreṇa cakramantreṇa mantrayedatha vardhanīm .. 224 ..
 
pūrvoktadravyasaṃyuktāṃ paritaḥ sūtraveṣṭitām .
āvāhya mantranāthasya dakṣiṇe kalaśottare .. 225 ..
 
vinyasya paritastatra sthāpayet kalaśāṣṭakam .
sapallavaṃ sāpidhānaṃ sūtreṇa pariveṣṭitam .. 226 ..
 
kumbhamadhye vibhoḥprāgvadāsanaṃ parikalpya ca .
tanmadye puṇḍarīkākṣaṃ samāvāhya vidhānataḥ .. 227 ..
 
sannidhiṃ sannirodhādibhogayāgāvasānakam .
pūrvavat sakalaṃ kṛtvā tasya dakṣiṇadiggatam .. 228 ..
 
astravigraharūpaṃ ca dhyātvā'bhyarcya yathāvidhi .
dhvaṃsayantaṃ ca vighnānāṃ jālaṃ karmāvasānikam .. 229 ..
 
idamabhyarthayeddevaṃ sāstraṃ baddhāñjaliḥ sthitaḥ .
yāgālayaṃ hi viśveśa gṛhāṇa racitaṃ mayā .. 230 ..
 
āsamāptaṃ bhaja vibho kriyāṅgānāṃ ca sannidhim .
tato'strodakadhārāṃ cāpyacchinnāṃ bhittigāṃ nayet .. 231 ..
 
pradakṣiṇena prāgbhāgāttatpadāntaṃ ca tat smaret .
athaveśānadigbhāgāt tatpadāntaṃ dvijottama .. 232 ..
 
pṛṣṭhataḥ kalaśau bhrāmya tulyakālaṃ tu vā pṛthak .
kalśaṃ vardhanīyuktaṃ vinyasya vikirordhvagam .. 233 ..
 
arghyadānaṃ tayoḥ kṛtvā puṣpādyaiḥ pūjayet punaḥ .
astreṇa vastrayugmaṃ tu ahataṃ cābhimantrya vai .. 234 ..
 
dhūpādivāsitaṃ kṛtvā tāvubhau pariveṣṭya ca .
athavā bhadrapīṭhaṃ tu vinyasedvikirordhvagam .. 235 ..
 
sāstraṃ hi mantrakalaśaṃ tatrādhāragataṃ nyaset .
catustridvyekabhārairvā śālibhirviṣṭare kṛte .. 236 ..
 
tāvanmānāṃstadardhān vā tadūrdhve taṇḍulān nyaset .
tatpādāṃstatsamān vāpi tadūrdhve vinyasettilān .. 237 ..
 
tadūrdhve cāhataṃ vastrayugmamāstīrya vai śubham .
kalaśaṃ varghanīyuktaṃ tadūrdhve vāpi vinyaset .. 238 ..
 
prāgvat sāstraṃ tu deveśamāsanādikramādyajet .
vyāpāramācareddivyaṃ kumbhake ca smaran vibhum .. 239 ..
 
nānisaṃ yujyate yasmāt tasmādeṣā pratikriyā .
vibhāvyā mantriṇā kaumbhī āstrīrakṣārthameva hi .. 240 ..
 
tato'vatāryo bhagavān sthaṇḍile'bhyarcya sāsanam .
pradakṣiṇapraṇāmāntaṃ kuryāt sarvaṃ tu pūrvavat .. 241 ..
 
maṇḍale kumbhayāge ca prokṣaṇasnānamācaret .
tatastu brahnaghoṣeṇa yāyāddevaniketanam .. 242 ..
 
atha devagṛhaṃ gatvā puṇḍarīkākṣamacyutam .
aṣṭāṅgena namaskṛtya pūjayet puruṣottamam .. 243 ..
 
arghyālabhanamālyaiśca dhūpairaṅgādisaṃyutam .
tat sarvaṃ yogyamāhartuṃ pūjāntaraniveditam .. 244 ..
 
puṣpapūrvaṃ samādāya śirasā cābhinandya tat .
samarpya viṣvaksenasya hyastramantrābimantritaiḥ .. 245 ..
 
sapīṭhaṃ bhagavadbimbaṃ nirmalīkṛtya vāribhiḥ .
prāsādaṃ śodhayitvā tu devadevaṃ samarcayet .. 246 ..
 
snānaistu kṣīrapūrvairvā dhātrīphalapurassaraiḥ .
yathākramopadiṣṭaistu cānyairbhogairakṛtrimaiḥ .. 247 ..
 
pradakṣiṇapraṇāmāntaṃ viśeṣāt sarvamācaret .
lepabhittipaṭasthaṃ tu mūlabimbaṃ yadā dvija .. 248 ..
 
tadā naimittike bimbe sarvaṃ kuryādviśeṣataḥ .
etasya sannidhau vipra kṛtvā snapanamātrakam .. 249 ..
 
snapanādhikṛte bimbe nityanaimittike'pi vā .
sarvamanyat pavitrāntaṃ mūlabimbe smācaret .. 250 ..
 
nityotsavārthabimbe tu tadā kuryāt tadutsavam .
teṣāmasannidhau vipra darpaṇe tatsamīpage .. 251 ..
 
kuryāt snapanamātraṃ tu tadā kuryāt tadutsavam .
darbhamañjarije kūrce cakre vā kumbhake'pi vā .. 252 ..
 
prāgvadanyat samastaṃ tu mūlabimbe samācaret .
tato homagṛhaṃ gatvā kuṇḍaṃ saṃskṛtya pūrvavat .. 253 ..
 
tatrānarla ca saṃskṛtya kuryādvai mantratarpaṇam .
pūrvoktavidhinā paścāt saṃskṛtenātha vahninā .. 254 ..
 
caruṃ saṃśrāpayecculyāṃ hṛdā kṣīrājyataṇḍulaiḥ .
samuddhṛtyājyapūtaṃ taṃ vinivedya yathākramam .. 255 ..
 
kalaśasthalabimbānāmekāṃśaṃ juhuyāttataḥ .
yadvā yāgasamārambhāt pūrvaṃ saṃsādhya vai carum .. 256 ..
 
kalaśasthalabimbānāṃ kramāt kṛtvā tu pūjanam .
sarvaṃ dvijapradānāntaṃ vahnau santarpayettataḥ .. 257 ..
 
datvā pūrṇāhutiṃ paścāt prayāyādbimbasannidhim .
purā yasmin dine vipra atīte vatsare kṛtaḥ .. 258 ..
 
pavitrakopasaṃhārastaddinādāditaḥ smaran .
arghyapuṣpādibalibhiḥ pūjayet sarvamadhvaram .. 259 ..
 
tadvadājyaṃ sapūrṇāntaṃ krameṇa juhuyāttataḥ .
maṇḍalāgramathāsādya mudrābandhādikaṃ tu vai .. 260 ..
 
kṛtvā praṇāmaparyantaṃ tatastvekaṃ pavitrakam .
vāsitaṃ dhūpagandhābhyāṃ catuḥsthānasthitasya ca .. 261 ..
 
vinivedya krameṇaiva dhūpaṃ datvārghyapūrvakam .
nijānandamayairbhogairnityatṛptastvamavyayaḥ .. 262 ..
 
tathāpi bhaktyā'tṛpto'haṃ tvāṃ yajāmyātmasiddhaye .
iti vijñāpya devasya tato'streṇārghyavāriṇā .. 263 ..
 
sarvaṃ bhūṣaṇapūrvaṃ tu saṃprokṣya dravyasañcayam .
śālibhistaḍuṇlairvāpi tilairvā tritayena vā .. 264 ..
 
catustridvyekabhārairvā kṛte pīṭhe'thavā sthale .
niveśya vāyudigbhāge sthalasthaprāgapekṣayā .. 265 ..
 
yadvā paścimadigbhāge deśikecchānurūpataḥ .
sitavastrānvitenaiva tvakṣatenaiva varmaṇā .. 266 ..
 
arjayitvāstramantreṇa sthagayet kavacena tu .
evaṃ sarvatra vā kuryāddravyāṇāmadhivāsanam .. 267 ..
 
barhipakṣasamopetaṃ sāṅgamiṣvaṣṭakaṃ tataḥ .
digvidikṣvastrajaptaṃ taddadyādyāganiketanam .. 268 ..
 
pañcaraṅgeṇa sūtreṇa dṛḍhena susitena vā .
caturguṇena saṃveṣṭyābhyantarādyāgamaṇḍapam .. 269 ..
 
pradakṣiṇacatuṣkaṃ tu varmamantraṃ tu saṃsmaran .
prāsādaṃ bāhyatastadvadveṣṭayodagnimandiram .. 270 ..
 
veṣṭayedantarā prāgvattato deśikasattamaḥ .
svayaṃ samūhamabhyarthya pañcakālaparāyaṇam .. 271 ..
 
ṣaṭkarmanirataṃ cāpi yatibṛndaṃ tu vaiṣṇavam .
samakṣaṃ bhavatāṃ bhaktyā śvaḥ prabhuṃ pūjayāmyaham .. 272 ..
 
sannidhānamataḥ kāryaṃ madanugrahakāmyayā .
evamabyarthitebyastu hyanujñāṃ pratigṛhya ca .. 273 ..
 
prāṅmukhastvāsanārūḍho gurupāṇiparicyutam .
brahnakūrcaṃ pibet paścāccaruśeṣaṃ tu bhakṣayet .. 274 ..
 
pibeddhṛdayasaṃjaptaṃ hemaratnakuśodakam .
bhagavatpādatoyaṃ ca sarvapāpaharaṃ śubham .. 275 ..
 
adyāttadanu tāmbūlaṃ dantakāṣṭhasamantim .
ācamya nyāsapūrvaṃ tu sakalīkṛtya vigraham .. 276 ..
 
sthalasthaṃ mantramuddhṛtya kumbhe'gnau nyasya vātmani .
kutape kambalopete sthitvā ca sakuśāstare .. 277 ..
 
japenmantravaraṃ sāṅgaṃ paṭhaṃstotravarān śubhān .
kathāṃ sārveśvarīṃ puṇyāṃ kumbhaṃ niṣpādya maṇḍalam .. 278 ..
 
ekābjaṃ bahupajhaṃ vā cakrābjādyamathāpi vā .
svayaṃ bhagavatā proktameteṣāṃ lakṣaṇādikam .. 279 ..
 
pauṣkare devadevena samyak puṣkarajanmanaḥ .
athavā maṇḍalaṃ kumbhamapare vāsare dvija .. 280 ..
 
bhūṣaṇānāṃ tato gatvā sannidhiṃ dvijasattama .
dāhāpyāyanayogena kuryāccaivādhivāsanam .. 281 ..
 
dhyātvā dakṣiṇahaste tu dvādaśāraṃ jvalatprabham .
kalādvādaśasaṃyuktaṃ tadantaḥsthaṃ divākaram .. 282 ..
 
dagdhaṃ tadraśmisaṅghena bhasmakūṭagataṃ smaret .
māntraṃ pavitrasaṅghaṃ tu niśśeṣaṃ janayettataḥ .. 283 ..
 
sitaṃ ṣoḍaśapatrāḍhyaṃ vāmahaste'mbujaṃ smaret .
kṣapākaraṃ tu tanmadhye dhyāyet pūrṇakalānvitam .. 284 ..
 
pīyūṣavṛṣṭisaṃpātaṃ muñcamānaṃ vicintayet .
tenāmṛtena tadbhasma bhāvayet sañcitaṃ dvija .. 285 ..
 
samutthitaṃ bhasmamadhyāt tat sarvaṃ cintayet punaḥ .
pañcabhūtātmakaṃ dhyātvā vyāpakatvena tat punaḥ .. 286 ..
 
mūlamantreṇa samprokṣya saṃspṛśyātha nirīkṣya ca .
kumbhayogyāni caikasmin māṇḍalīyāni cāpare .. 287 ..
 
bimbayogyāni caikasminnāgneyānyapare dvija .
anyāni mantrayogyāni hyekasmin dvijasattama .. 288 ..
 
pātre pātre pṛthak sthāpya pātralābhānurūpataḥ .
ācchādya vāsasā paścāt susitenāhatena tu .. 289 ..
 
tāni bhūṣaṇapātrāṇi krameṇa ca pṛthak pṛthak .
bandhanīyāni sūtreṇa dṛḍhena susitena ca .. 290 ..
 
ācchādya pūrvavat tāni jāgareṇa nayenniśām .
ekādaśayāṃ prabhāte'tha snātvā pūjya janārdanam .. 291 ..
 
ānimantrya gṛhaṃ gatvā yantritaḥ praṇipatya ca .
brāhnaṇān gurupūrvāṃśca viṣṇubhaktān dṛḍhavratān .. 292 ..
 
svadharmaniratāṃścaiva devadevakriyāparān .
āpatkāle'pi saṃprāpte ye'rcayantyacyutaṃ prabhum .. 293 ..
 
athānyān vaiṣṇavān kāṃścit suhṛtsambandhibāndhavān .
tataḥ puṇyāhaghoṣeṇa pravṛtte tu niśāmukhe .. 294 ..
 
śaṅkhaśabdaiḥ sumaṅgalyairbrāhnaṇairdhvanibhiḥ saha .
paṭhadbhiḥśākunaṃ sūktaṃ praviśeddevamandiram .. 295 ..
 
tato naimittikaṃ bimbaṃ vastrairmālyaiśca bhūṣaṇaiḥ .
vilepanairalaṅkṛtya mūrtipaiḥ saha deśikaḥ .. 296 ..
 
yānamāropya niṣkramya śaṅkhakāhalatūryakaiḥ .
tālavṛntaistathā cchatraiścāmarairvividhaiḥ sitaiḥ .. 297 ..
 
naranātho yathādevaṃ maṇḍape sanniveśayet .
atha bhadrāsane devaṃ catuṣpādasamanvite .. 298 ..
 
samāropyārcayeddevaṃ saviśeṣaṃ vidhānataḥ .
mahāhavirnivedyātha tarpayedvanhimadhyataḥ .. 299 ..
 
tato'parāṅṇavelāyāṃ pravṛtte vā niśāmukhe .
puṇyāhoddhoṣaṇādyaiśca sahoktaiḥ sarvamaṅgalaiḥ .. 300 ..
 
praveśayejjagannāthaṃ deveśaṃ yāgamaṇḍape .
yāgasya paścime deśe sauvarṇe bhadraviṣṭare .. 301 ..
 
uparīṣṭādvitānena mauktikenaiva śobhayet .
devamāropya yāgasthavibhorabhimukhaṃ dvija .. 302 ..
 
yadvā daśamyāṃ bimbasthaṃ yāgāgāre vibhuṃ nyaset .
prāgdikpratyaṅmukhā yojyā ṛṅmayāḥ svāsaneṣu ca .. 303 ..
 
dakṣiṇe ca udagvaktrān yajurvedāṃśca yojayet .
prāṅmukhān paścime bhāge sāmajñān viniveśya ca .. 304 ..
 
saha caikāyanairviprairmūrtisaṃjñopalakṣitaiḥ .
diśyuttarasyāṃ ca tato nityakarmaparāyaṇān .. 305 ..
 
niveśyātharvavedajñān sarvān dvidvikasaṃkhyayā .
śrṛṇu vidhyantaraṃ bhūyo vistarāddvijasattama .. 306 ..
 
pūrve pratyṅmukhaṃ kṛtvā āsanasthaṃ dvijottamam .
puṣpavastraistathoṣṇīṣairbhūṣitaṃ cāṅgulīyakaiḥ .. 307 ..
 
ṛṅbhantrān pāṭhayet puṇyān mantravidbhagavanmayān .
atha dakṣiṇadiksaṃsthaṃ vīkṣamāṇamudagdiśam .. 308 ..
 
yajurbṛndaṃ vaiṣṇavaṃ tat pāṭhayeddeśikastu tat .
gāyecchuddhāni sāmāni sāmajñaḥ paścime sthitaḥ .. 309 ..
 
bhaktaścodaksthito vrūyādddakṣiṇāsyo'pyatharvavit .
svaśākhoktāṃstato mantrān jñānaliṅgānaśeṣataḥ .. 310 ..
 
ekaikaṃ śiṣyavargeṇa vṛto yogyaḥ krameṇa tu .
bhagavadbhāvino ye ca yatayaḥ pāñcarātrikāḥ .. 311 ..
 
caturbhirāptairviprādyairyuktastvīśadiśi nyaset .
ekāntinastvanāptaiśca yuktāṃścāgneyadiggatān .. 312 ..
 
niveśya viprānairṛtyāṃ bhaktān vaikhānasāṃstathā .
caturbhirañjalīkaistu tato vāyavyagocare .. 313 ..
 
sārambhiṇaḥ sātvatāṃśca tatkāle bhagavanmayān .
catvāro'tha caturdikṣu yojyāśca śiśino mune .. 314 ..
 
teṣāṃ caivānuyāyīraṃścatvārastu pravarttinaḥ .
brāhnaṇāḥ kṣatriyā vaiśyāḥ śūdrāśca munisattama .. 315 ..
 
ekāyanīyaśākhotthān mantrān paramapāvanān .
pāṭhayecca yatīnāptapūrvān vai pāñcarātrikān .. 316 ..
 
svānuṣṭhāne svakān mantrān japantaḥ saṃvadanti ca .
prāgādau cottarāntaṃ ca catvāro gurupūrvakāḥ .. 317 ..
 
bahavaḥ samayajñānāḥ sātvatajñāḥ svaśaktitaḥ .
kṛtanyāsāstathā dhyānamudrālaṅkṛtapāṇayaḥ .. 318 ..
 
svavāsasā svakāṃ mudrāṃ cchannāṃ kuryuḥ parasparam .
gītanṛttaparāścānye agrataḥ stotrapāṭhakāḥ .. 319 ..
 
vandibṛndayutā bāhye tathā dundubhivādinaḥ .
anye tu vaiṣṇavāḥ sarve pṛṣṭhataḥ pārśvato'pi ca .. 320 ..
 
evaṃ niveśanaṃ kṛtvā sarveṣāṃ tu yathākramam .
tatastu devadevasya catuḥsthānasthitasya ca .. 321 ..
 
krameṇa pūjanaṃ kuryāt pūrvavaddvijasattama .
āsādya kalaśoddeśaṃ vinivedanamācaret .. 322 ..
 
nānāviśeṣabhogānāṃ vibhārāmantraṇāya ca .
dantakāṣṭhaṃ satāmbūlaṃ mukhavāsaṃ sadarpaṇam .. 323 ..
 
candanādīni gandhāni jātipūgaphalāni ca .
vinivedya nidhāyāgre dakṣiṇe'tha jagatprabhoḥ .. 324 ..
 
gugguluṃ mṛṣṭadhūpaṃ ca prākāśaṃ tāmrapātragam .
dṛkprabhāmaṇḍanaṃ ramyaṃ hemasūtraṃ sakaṅkaṇam .. 325 ..
 
madhvājyapūrite pātre taijase rocanāñjanam .
nyaset ṣaṭkaṃ mahanmūrternetravastre sitāruṇe .. 326 ..
 
paścibhe ca vibhordadyāt puṇyanadyudakaṃ tathā .
tīrthatoyaṃ nagotthaṃ ca nagamṛcchrīphalādi yat .. 327 ..
 
śādvalaṃ nīladarbhāṃśca tāmrapātre'thavāyase .
uttare'tha vibhordadyāddevadevasya sattama .. 328 ..
 
mālyānyoṣadhayaḥ sapta bījāni ca phalāni ca .
tilataṇḍulapātrāṇi kṣīraṃ dadhi ghṛtaṃ sitā .. 329 ..
 
gandhabṛndaṃ tvagelādyaṃ dhātavo gairikādayaḥ .
saphalaṃ nārikelaṃ ca vikārāstvaikṣavākhilāḥ .. 330 ..
 
sarājate kāṃsyapātre saṃbhavānuguṇaṃ dvija .
yajñaparṇapuṭe vā tu vinivedyamasaṃbhave .. 331 ..
 
sakuśodaṃ sthalasthasya tāmbūlaṃ dantadhāvanam .
sitāni sottarīyāṇi upavītāni candanam .. 332 ..
 
caturdigvinivedyātha bimbe'gnāvevameva hi .
tāni bhūṣaṇapātrāṇi vinivedya pṛthak pṛthak .. 333 ..
 
sanniveśyāni purataścatuḥsthānasthitasya ca .
mūlabimbe yadā kuryāttadā sarvaṃ tadagrataḥ .. 334 ..
 
sthāpya bhūṣaṇaparyantaṃ vinivedya yathākramam .
kuṅkumāgarukarpūraśrīkhaṇḍairadhivāsitam .. 335 ..
 
catuḥ sthānāvatīrṇasya dadyādgandhapavitrakam .
tato'rghya puṣpadhūpaṃ ca mudrābandhaṃ samācaret .. 336 ..
 
ādimadhyāvasāne tu samyak cchidrasya śāntaye .
japenmantravaraṃ sāṅgaṃ paścādbaddhāñjaliḥ paṭhet .. 337 ..
 
praṇavadvidvayādyaṃ tu stotramantraṃ nimantrayet .
sarvamantramayā'nanta nityasannihitāvyaya .. 338 ..
 
guṇapradhānayogeśa bhāvanābhogavigraha .
nārāyaṇa paraṃ brahna prāṇeśa caturākṛte .. 339 ..
 
sarvagācyuta sanmūrte sarvajña puruṣottama .
asmāt kālalavādyāvadvisarjanadināvadhi .. 340 ..
 
nānāmantragaṇopetaḥ sannidhiṃ bhaja me prabho .
devabimbe tu sanmūrtau kalaśe maṇḍalakṣitau .. 341 ..
 
saṃkhyāsūtre'kṣasūtre ca pāvake guruvigrahe .
ghaṇṭāyāṃ sāstrapīṭhe ca yāgopakaraṇeṣu ca .. 342 ..
 
sruk sruvādyeṣvaśeṣeṣu ekāntidvijamūrtiṣu .
viṣṇupārṣadabhedeṣu janmakarmarateṣu ca .. 343 ..
 
śraddhāpūteṣu dakṣeṣu tvadekaśaraṇeṣu ca .
atītavātsarīyāṇāṃ snānādīnāṃ hi karmaṇām .. 344 ..
 
naimittikānāṃ nityānāmapūrṇānāṃ hi śāntaye .
tvatprītaye yathāśāstramadya nirvartayāmyaham .. 345 ..
 
pāvitrakavidhānaṃ ca sarvakarmaprapūraṇam .
ato'dya mukhavāsādyamupacāraṃ hi cārcanam .. 346 ..
 
homāntamadhivāsīyaṃ kuru sarvaṃ hi cātmasāt .
tvāmarcayāmyahaṃ bhaktyā śaktyātīte'tha jāgare .. 347 ..
 
yathāvadbrahnasūtrāntairbhogairbhogāpavargadaiḥ .
vijñapto'sīti bhagavan vetsi sarvaṃ hṛdi sthitam .. 348 ..
 
bhaktasya mama vātsalyāt prātaḥ kāryastvanugrahaḥ .
evaṃ nimantrayitvājamaṣṭāṅgena namet kṣitau .. 349 ..
 
catuḥ pradakṣiṇīkṛtya hṛdi mantramanusmaran .
gītanṛttādikaiḥ stotrervedapāṭhasamanvitaiḥ .. 350 ..
 
jayaśabdasametaistu jāgareṇa nayenniśām .
snātvā brāhne muhūrte'tha kṛtakotukamaṅgalaḥ .. 351 ..
 
mahatā vibhavena prāgdvārayāgaṃ samācaret .
nityaṃ karma purā kṛtvā hyekasminnadhikāriṇi .. 352 ..
 
kumbhasthaṃ tu yajet prāgvanmaṇḍalasthaṃ tataḥ kramāt .
bimbasthaṃ devadeveśaṃ saviśeṣaṃ samarcayet .. 353 ..
 
kṣīrādipañcaviṃśadbhiryathāvadadhivāsitaiḥ .
snānairanyaiśca vividhairbhogairbhakṣyādinirmitaiḥ .. 354 ..
 
sāṃsparśikairāsanādyairvividhairupacārakaiḥ .
hṛdayaṅgamasaṃjñaistu bahubhedavinirmitaiḥ .. 355 ..
 
japamudrāvasānāntamevaṃ kṛtvā krameṇa tu .
agnisthaṃ tarpayet paścādyathāvadanupūrvaśaḥ .. 356 ..
 
atha bhūṣaṇapātrasya gatvā vai snnidhiṃ dvija .
pūjayitvā samuddhāṭya pātraṃ prātisarīyakam .. 357 ..
 
avalokya samādāya gatvā kalaśasannidhim .
ārādhanāṅganicayamavyaktaṃ tātvikaṃ bhavet .. 358 ..
 
tṛtīyamubhayātmaṃ tu ādhyātmyāditrayaṃ tathā .
anusandhāya vai tasmin saṃsmaranaṃ hṛdayaṃ dhiyā .. 359 ..
 
tatrāṣṭāṣṭakasaṃkhyaṃ tu avyaktaṃ bhogasaṅgaraham .
mantramudrāsamūhaṃ tu tātvikaṃ parikīrtitam .. 360 ..
 
svādhyāyagītavādyādivratāni niyamāni ca .
dānānyutsavapūrvāṇi nānānaimittikāni ca .. 361 ..
 
etānyubhayarūpāṇi puruṣārthapradāni ca .
prītidāni jagadyonau mantramūrtau janārdane .. 362 ..
 
bhāsvaraṃ cinmayaṃ śuddhaṃ yadeṣāṃ rūpamakṣayam .
tadgarbheṣvanusandheyaṃ sūkṣmaṃ tadanu bhāsvaram .. 363 ..
 
sūryenduvahnisaṃkāśamiyattāparikalpitam .
tadgranthigaṇadeśeṣu bhāvanīyaṃ mahāmate .. 364 ..
 
susthūlaṃ vyāvahāryaṃ ca tṛtīyaṃ sārvalaukikam .
tat tantunicayoddeśe bhāvanīyaṃ sadaiva hi .. 365 ..
 
evamādhyātmikīṃ vyāptiṃ lakṣayitvā tu tatparam .
cintayedadhidevākhyāṃ vyāpti māntrīmanaśvarīm .. 366 ..
 
caturṇāmavinābhāvi yadrūpamamṛtopamam .
nānābhāsagaṇākīrṇaṃ mūrtāmūrtamanaśvaram .. 367 ..
 
kirīṭamālāśrīvatsakaustubhānāṃ mahāmate .
sannidhiṃ bhāvayennityamadhidaivātmanāṃ trayam .. 368 ..
 
pṛthvyaṃptejo'nilākāśapañcānāṃ samudāyi yat .
ramaṇīyaṃ śubhaṃ rūpaṃ bhaktānāṃ paritoṣakṛt .. 369 ..
 
tadasya cādhibhūtatvaṃ mantavyaṃ yojanāvadhau .
dhyātvainaṃ mūlamantraṃ tu samudīrya tataḥ param .. 370 ..
 
praṇavālaṅkṛtaṃ mantraṃ tamudyatakaraḥ paṭhet .
tvatpraptisādhanaṃ deva tānaṃ yadamalaṃ param .. 371 ..
 
bhaktiśraddhāsamopetā satkriyā tvatprakāśitā .
akhaṇḍasiṃddhaye tasyā hyupāyaḥ kathitastvayā .. 372 ..
 
jñānakarmaprasaktānāṃ bhaktānāṃ bhāvitātmanām .
pavitrākhyaṃ yathāśaktyā tvatprasādānmayā kṛtam .. 373 ..
 
yathocitamidānīṃ taddhyāyasva parameśvaram .
tasmācchubhataraṃ karma vijñānamamalaṃ hi yat .. 374 ..
 
vidhyantaraṃ mantragaṇaṃ dravyasaṅghastvameva hi .
prāptiḥ pūrayitā pūrṇamapūrṇānāṃ hi karmaṇām .. 375 ..
 
tathyenānena bhagavan bhavabhaṅgārditasya ca .
aśaṭhasya kriyākāṃḍamakhaṇḍaṃ sarvamastu te .. 376 ..
 
vijñapto'sīti bhagavan ārthitā me parā tvayi .
vinā tvatparitoṣeṇa samyajjñānapradena ca .. 377 ..
 
āpaṃtkāle'pi saṃprāpte buddhipūrvaṃ mayācputa .
na santyājyaṃ kriyājñānaṃ tvaṃ sarvaṃ vetsi tatvataḥ .. 378 ..
 
yathākālaṃ yathāvacca bhogairdeva yathocitaiḥ .
nārcito'si yathā samyak khedaścetasi tena me .. 379 ..
 
pūjanaṃ bhogasaṃbhogairājyahomaistu tarpaṇaiḥ .
tvayetat kṛtakṛtyatvānna kiñcidupayujyate .. 380 ..
 
sukṣetraṃ vāpitaṃ hyetadakhilārthasya me'khilam .
phaliṣyatyamṛtatvena jñātvaivaṃ hi mayā purā .. 381 ..
 
aṅgīkṛtaṃ gurumukhāt kintu sarveśvara prabho .
parisphurati me buddhau na nirvyūḍhaṃ yathāsthitam .. 382 ..
 
manovākkāyakarmaistu āprabhātānniśāvadhi .
asvātantryādasāmarthyānmanasaścānavasthiteḥ .. 383 ..
 
śītoṣṇavātavarṣārdyerantarāyairjvarādibhiḥ .
asampatteḥ kriyāṅgānāṃ deva tvadanurūpiṇām .. 384 ..
 
āpravṛtteḥ parānandaprāptiniṣṭhaṃ yadāhnikam .
yathoktamamarāṇāṃ tu yasmānna ghaṭate tataḥ .. 385 ..
 
tasya sampūraṇārthaṃ tu pradhānataramarcanam .
pavitrakākhtyamādiṣṭaṃ vatsaraṃ prati yat tvayā .. 386 ..
 
tanmayā kṛtamadhyakṣamarcitaṃ yadanirmalam .
kriyāyogādasaṃpūrṇaṃ tanme nirmalatāṃ naya .. 387 ..
 
jñānato'jhānato vāpi yathoktaṃ na kṛtaṃ mayā .
tat sarvaṃ pūrṇamevāstu sutṛpto bhava sarvadā .. 388 ..
 
omacyuta jagannātha mantramūrte janārdana .
rakṣa māṃ puṇḍarīkākṣa kṣamasvāja prasīda om .. 389 ..
 
uktvevaṃ mūlamantraṃ tu hṛdādyairlāñchanaiḥ saha .
samudīrya tato dadyānmūrdhni mantrātmano vibhoḥ .. 390 ..
 
sarvajñānakriyābhogaśubhasaṃkalpavigraham .
maṇḍalāntargatasyaivaṃ prāsādāntaḥsthitasya ca .. 391 ..
 
evamagneḥ pavitre dve pradadyāddvijasattama .
yadvā kirīṭamādye tu madhye śrīvatsakaustubhe .. 392 ..
 
tṛtīye vanamālāṃ ca mantrairebhistu vinyaset .
pajharāje kirīṭāya pajharāgavṛtaḥ svayam .. 393 ..
 
pavitrake'sminnāgaccha kṣipraṃ sannihito bhava .
śrīvatsāya namastumyaṃ kaustubhāgaccha oṃ namaḥ .. 394 ..
 
pavitrake'smin santiṣṭha sacchrīvatsāmalaprabha .
āgaccha vanamāle tvaṃ asmin sannihitā bhava .. 395 ..
 
pavitrake jagadyoneryanmayā parikalpitam .
śrṛṇu vidhyantaraṃ bhūyo dhyāyedādye dvijākhilam .. 396 ..
 
sāṃvatsaraṃ tu yat karma āprabhātānniśāntimam .
dhyānotthaṃ niṣkalaṃ samyagapavargapradaṃ tu yat .. 397 ..
 
saṃsmṛtya niṣkalaṃ mantraṃ śuddhoccārakrameṇa tu .
mantre sandhāya tatsūtraṃ sūtre mantraṃ tathaiva ca .. 398 ..
 
ekīkṛtyātmanā sārdhaṃ dadyādvai mantramūrdhani .
samādāyāparaṃ sūtraṃ tasmin sakalaniṣkalam .. 399 ..
 
dhyānakarmasvarūpaṃ tu karma dhyāyecca vātsaram .
smṛtvā cobhayarūpaṃ tu mantraṃ kalaśapūjitam .. 400 ..
 
pūrvavaccānusandhānaṃ kṛtvā dadyāt pavitrakam .
tataḥ pratisaraṃ vipra tṛtīyaṃ ca samāharet .. 401 ..
 
bāhyasāṃvatsaraṃ karma sakalaṃ cākhilaṃ smaret .
pūjayantaṃ svamātmānamādhārācca parāvadhim .. 402 ..
 
layabhogādhikārākhyakrameṇa sakalātmanā .
sakalaṃ mantranāthaṃ tu layabhogādhivigraham .. 403 ..
 
smṛtvā kṛtvā ca sandhānaṃ dadyāt pratisaraṃ tataḥ .
arghyapuṣpaistathā gandhairmālyairdhūpaistathā dvija .. 404 ..
 
pūjayā sampuṭīkuryādbhūṣaṇāni pṛthak pṛthak .
antarāntarayogena ghaṇṭāśabdasamanvitam .. 405 ..
 
samastaratnasaddhātupuṣpākṣataphalānvitā .
satsugandhārghyadarbhāḍhyalājasiddhārthakairyutā .. 406 ..
 
prakṣeptavyā tu bahuśo vṛṣṭi karaghanairmudā .
kevalā puṣpavṛṣṭirvā śaṅkhādīnyapi nādayet .. 407 ..
 
mantrāstrakumbhayordadyādbhūṣaṇe dhyānavarjite .
datvaivaṃ kalaśasthasya purā vipra pavitrakam .. 408 ..
 
anena vidhinā dadyānmaṇḍalasthasya vai purā .
pavitrakatrayaṃ śubhraṃ bhogasthāne ca nārada .. 409 ..
 
dadyāt samastamantrāṇāṃ trīmyekaṃ vā yathecchayā .
bimbasthaṃ tu samabyarcya pradadyādbhūṣaṇāni tu .. 410 ..
 
kalaśoktakrameṇaiva vanamālākhyabhūṣaṇe .
avyaktādyanusandhānaṃ yadvā vidhyantaroditam .. 411 ..
 
parādisthūlaparyantaṃ sarvaṃ kṛtvā nivedayet .
puṣaṅnyāso yathā proktaḥ kirīṭādyasya sattama .. 412 ..
 
tatrāyaṃ hi viśeṣaḥ syāt kirīṭādyaṃ catuṣṭayam .
krameṇāvāhayedvipra bhūṣaṇānāṃ catuṣṭaye .. 413 ..
 
kirīṭākhyasureśasya bhānutulyaprabhānvita .
parivārayutastiṣṭha tvamasmin śīrṣabhūṣaṇe .. 414 ..
 
vakṣaḥ sthale jagadyonerbhūṣaṇaṃ kalpitaṃ mayā .
śrīvatsāgaccha pūrṇendusamāna bhagavatpriya .. 415 ..
 
vakṣaḥsbhale jagadyonerbhūṣaṇaṃ kalpitaṃ mayā .
kaustumāgaccha ratnānāmīśa tvaṃ bhagavatpriya .. 416 ..
 
dhātupuṣpasamākīrṇe pravālamaṇibhūṣite .
vanamāle samāgaccha devadevapriye śubhe .. 417 ..
 
caturbhiretairmantraistu krameṇāvāhayeddvija .
aṅgānāmapyupāṅgānāṃ lāñchanānāṃ tathaiva ca .. 418 ..
 
bhūṣaṇānāṃ ca śaktīnāṃ garuḍasya ca vai kramāt .
pīṭhasya tu pavitrāṇi pradadyāt kramaśastataḥ .. 419 ..
 
evameva vibhordadyānmūlabimbagatasya ca .
sarveṣāṃ karmabimbānāṃ lakṣmyādīnāṃ tathaiva ca .. 420 ..
 
anyeṣāmaṅgabimbānāṃ parivāragaṇasya ca .
krameṇa bhūṣaṇaṃ datvā yāyādagniniketanam .. 421 ..
 
agnisthasya vibhordadyādbhūṣaṇāni tu pūrvavat .
yadā pavitrakāropo mūlabimebe tadā bhavet .. 422 ..
 
nitye kuṇḍe'nyathā sa syānnityenaimittike'pi ca .
agnau nivedayed vipra bhūṣaṇaṃ na tu homayet .. 423 ..
 
yasmāt sanyāsamūrdhve tu vihitaṃ bhūṣaṇasya ca .
nāhartuṃ yujyate dagdhaṃ doṣamāharaṇaṃ vinā .. 424 ..
 
deśikasya hṛdāropya pūjitasya ca devavat .
svaṃ svaṃ cāropya cānyeṣāṃ deśikānāṃ tathaiva ca .. 425 ..
 
sādhakānāṃ tato datvā yāgāṅgānāmapi dvija .
śāstrātmanastato datvā hyanyeṣāṃ kramaśastathā .. 426 ..
 
paścāt pajhāsanaṃ baddhvā devasyābhimukhaṃ sthitaḥ .
sakṛjjapenmahāmantraṃ sarvakarmapravardhanam .. 427 ..
 
nāśanaṃ samayānāṃ ca doṣāṇāṃ smaraṇādapi .
tataḥ saṃśrāvayeddevaṃ tristhānasthaṃ krameṇa tu .. 428 ..
 
kāmato'kāmato vāpi na kṛtaṃ niyamārcayam .
kenacidvighnadoṣeṇa mayā yatparameśvara .. 429 ..
 
tena me manaso'tīva santāpo dahanātmakaḥ .
yataḥ samayadoṣeṇa bādhito'smi janārdana .. 430 ..
 
tvayoddiṣṭaṃ purā nātha bhaktānāṃ hitakāmyayā .
doṣavidhvaṃsakṛccubhraṃ pavitraṃ tat kṛtaṃ mayā .. 431 ..
 
prasīda me kuru trāṇaṃ jahi kopaṃ hi lopajam .
nimajjato bhavāmbhodhau samayapracyutasya ca .. 432 ..
 
namo namaste mantrātman prasīda parameśvara .
pāhi pāhi trilokeśa keśavā'rtivināśana .. 433 ..
 
tvatprasādācca me māstu doṣaḥ samayasaṃjñitaḥ .
adyāstu karmasampattirnityanaimittike prabho .. 434 ..
 
śrutvaivamādarāttasya saṃsārārtasya mantrarāṭ .
pūrṇabhāvaṃ nayecchīghraṃ hanti doṣāṃśca sāmayān .. 435 ..
 
tataḥ prāvaraṇairdānairyathāsampattisaṃbhṛtaiḥ .
sopavītottariyaiśca cchatropānahasaṃyutaiḥ .. 436 ..
 
vividhairbhojanairvipra dhūpārghyālabhanādikaiḥ .
pūjayedāptapūrvāṃśca yatipūrvāṃstathaiva ca .. 437 ..
 
pañca vaikhānasāntāṃśca viprādīṃścaturastathā .
pañca yogaratādyāṃstu tathānyān vaiṣṇavān dvija .. 438 ..
 
ekāyanīyaśākhotthamantrāṇāṃ prathamaṃ tataḥ .
trayīmayānāṃ mantrāṇāṃ stotrāṇāṃ ca tathaiva ca .. 439 ..
 
udghoṣaṇaṃ ca kartavyaṃ brāhnaṇairagrato vibhoḥ .
śaṅkhabherīninādaiśca kāhalīgītakaistathā .. 440 ..
 
nṛttaiśca ninadairanyairmaṅgalaistoṣayet prabhum .
paścādutsavabimbaṃ tu yānamāropya deśikaḥ .. 441 ..
 
mahotsavavidhiproktaṃ sarvamahgalasaṃyutam .
pradakṣiṇakrameṇaiva prāsādaṃ tu prameśayet .. 442 ..
 
prārthanāṃ ca tataḥ kuryādyatīnāṃ bhāvitātmanām .
yuṣmatprasādasāmarthyānmanasaḥ paripūrṇatā .. 443 ..
 
kriyāṅgānāṃ tu sarveṣāṃ mā me'stu samayacyutiḥ .
evamastviti vaktavyaṃ sarvaistālasamanvitam .. 444 ..
 
tāṃścānupṛcchya naivedyapūrvaṃ kuryāt subhojanam .
bandhubhṛtyasamopetaḥ sa viśeṣaṃ dvijottama .. 445 ..
 
ekarātraṃ trirātraṃ vā saptarātraṃ tu vā dvija .
pavitrakaṃ sthāpayitvā tataḥ sanyāsamācaret .. 446 ..
 
athavārcāgataṃ vipra tāvat saṃsthāpya bhūṣaṇam .
yāvadekādaśī śuklā saṃvṛttā kārtikasya tu .. 447 ..
 
apanīya ca mālyādīn pradadyādvā dine dine .
no yānti mlānatāṃ yāvat saṃprāpte kālavāsare .. 448 ..
 
mahadarcanapūrvaṃ tu kṛtvā pūrṇāvasānakam .
kramaśaścopasahṛtya svayaṃ gurvātmanā tu vā .. 449 ..
 
ādāya pūjite pātre arcayitvā yathāvidhi .
jānunī bhūgate kṛtvā praṇipatya ca deśikam .. 450 ..
 
mānayitvārghyapuṣpādyaiḥ praṇipatya svayaṃ purā .
vinivedya ca tat pātraṃ prasādaḥ kriyatāṃ prabho .. 451 ..
 
svāśiṣaṃ bhagavatprītirvācyācāryeṇa tasya tu .
yathāgamaṃ yathāśāstraṃ prasādāccaturātmanaḥ .. 452 ..
 
tvayi sāṃvatsaraṃ kṛtyaṃ susaṃpūrṇaṃ sutāstu om .
samutkīrya tatastasya āsanasthasya mūrdhani .. 453 ..
 
kalaśadvitayaṃ māntraṃ kṛtvā saubhāgyamokṣadam .
visarjanaṃ vibhoḥ kuryāt pūjāpūrvaṃ yathākramam .. 454 ..
 
viṣvaksenaṃ yajet sāṅgaṃ tarpayet tadanantaram .
samāhṛtyākhilaṃ paścāt kṛte caitadvisarjane .. 455 ..
 
yadyanniveditaṃ tasya hyagādhe'mbhasi nikṣipet .
yathāsaṃvatsarakṛto doṣaḥ samayapūrvakaḥ .. 456 ..
 
nāśamāyāti vai kṣipraṃ pavitrāropaṇānmune .
pāti yasmāt sadoṣaṃ hi patanāt parirakṣati .. 457 ..
 
viśeṣeṇa dvijaṃ trāti pūrṇaṃ karma karoti ca .
sādhake ca kriyāhīne tasmādukto mahān mayā .. 458 ..
 
yāga eṣa pavitrākhya uktalakṣaṇalakṣitaḥ .
patitaṃ ca kriyālopādvidhivat trāyate yadā .. 459 ..
 
tadā vapitrakaṃ vipra bhūṣaṇaṃ sūtrajaṃ smaret .
ajñānādathavā mohādyadvā karmaṇyanādarāt .. 460 ..
 
nāstikyādvāpyahaṅkārāt kartṝṇāmuparodhataḥ .
vaiśeṣikāntaraprāpteryadvā nidrādidoṣataḥ .. 461 ..
 
kālātikrāntibhītyā vā tvevamanyena kenacit .
vikalaṃ yajanaṃ kṛtvā yadā dadyāt pavitrakam .. 462 ..
 
mantreśasya tadānīṃ tu bhavet tat karma tāmasam .
deśādhipo deśikaśca prāpnuyāt tāmasaṃ phalam .. 463 ..
 
jvarādivyādhipīḍā syāt tadā taddeśavāsinām .
tvarāviṣṭo'thavā vipra rajasā kaluṣīkṛtaḥ .. 464 ..
 
yāgaṃ kṛtvā tu devasya yadā dadyāt pavitrakam .
tadā syādrājasaṃ karma phalaṃ syādeva tādṛśam .. 465 ..
 
ajñānapūrvakairdoṣaiḥ prāguktaistu vivarjitaḥ .
yāgaṃ kṛtvā supūrṇaṃ tu bhūṣaṇena yadā yajet .. 466 ..
 
tadā kartā guruścāpi pavitroktaṃ phalaṃ labhet .
tadā sāṃvatsaraṃ karma paripūrṇataraṃ bhavet .. 467 ..
 
patitasya kriyālopāt paritrāṇaṃ bhavet tadā .
tasmāttu yajanaṃ samyagvibhoḥ kṛtvā suvistaram .. 468 ..
 
tadante śobhane prāpte muhūrte deśiko vibhum .
bhūṣaṇairbhūṣayet samyagatvaraḥ śāntamānasaḥ .. 469 ..
 
na labhyate muhūrtaṃ tu yāgānte yadi śobhanam .
tadanyasmin samāropya pavitrāṇi yathāvidhi .. 470 ..
 
tadatikrāntidoṣasya śāntaye'tha japedguruḥ .
aṣṭottarasahasraṃ tu mūlamantraṃ tathāstrapam .. 471 ..
 
japet samayadoṣaghnamaṣṭadhā mantranāyakam .
evaṃ sarveṣu yāgeṣu muhūrtātikrame bhavet .. 472 ..
 
tithinakṣatravāreṣu pavitrārohaṇe vidhiḥ .
kathito muniśārdūla yadā puṇyekṣaṇādike .. 473 ..
 
kevale vaiṣṇave vāpi tat kuryāt tatra me śrṛṇu .
puṇyakṣaṇādikaṃ yasmin dine bhavati taddināt .. 474 ..
 
prāksaptame dine kṛtvā prāgvadaṅkuraropaṇam .
prāgvat kṛtvādhivāsaṃ tu purastādvāsaradvaye .. 475 ..
 
tataḥ karmadine brāhne muhūrte snānakarma ca .
kṛtvā prāgvat samabhyarcya catuḥsthānasthitaṃ vibhum .. 476 ..
 
kevalaṃ bimbagaṃ vāpi yathākālānurūpataḥ .
kṣaṇe tu vaiṣṇave prāpte pavitraistu yajedvibhum .. 477 ..
 
yadā tu kevale bimbe pavitrāropaṇaṃ bhavet .
tadā syādbimbagasyaiva adhivāsoktapūjanam .. 478 ..
 
tathā vahnigatasyāpi varjayet kumbhamaṇḍale .
atīte'smin muhūrte tu bhagavadyāgavistarāt .. 479 ..
 
kṣaṇāntare tu tat kṛtvā sāstramūlāyutaṃ japet .
samastadoṣaśamanamaṣṭāviṃśatikaṃ japet .. 480 ..
 
tilairājyairakṣatairvā sahasraṃ juhuyādaguruḥ .
virodhāt samatikrānte kṣaṇe tasmin mahāmate .. 481 ..
 
tadanyasmin samāropya pavitrāṇi yathāvidhi .
tatastu pūrvanavake prathamasnapanaṃ caret .. 482 ..
 
dvitīyaṃ vā tṛtīyaṃ vā guroricchāvaśena tu .
yadvā mūlāyutaṃ sāstraṃ japtvā paścāttilādikaiḥ .. 483 ..
 
āhutīnāṃ sahasraṃ tu pratyekaṃ juhuyāt tribhiḥ .
japenmantravaraṃ paścāt pañcāśaccaturuttaram .. 484 ..
 
vidhānamevaṃ kathitaṃ sthāne martyapratiṣṭhite .
svayaṃvyaktādike sthāne pavitrārohaṇādiṣu .. 485 ..
 
naimittikeṣu sarveṣu nityeṣvapi viśeṣataḥ .
muhūrtātikrame tattatkālātikramaṇe'pi ca .. 486 ..
 
na doṣo dvija pūrvoktastatrāpi ca viśeṣataḥ .
bhagavadyāgavistārādṛte'nyena ca kenacit .. 487 ..
 
vidhnānāmudyame tena atikrānte kṣaṇādike .
tattatkarmākhilaṃ kṛtvā kāle'nyasmin yathāvidhi .. 488 ..
 
taddoṣaśāntaye kuryānmahāmantrajapaṃ sudhīḥ .
sakṛddvidhā caturdhā vā aṣṭadhā vā dvipañcadhā .. 489 ..
 
dviṣaṭṣoḍaśadhā vāpi aṣṭāviṃśatidhā tu vā .
tattatkarmaviśeṣāṇāṃ gurutvādyānuguṇyataḥ .. 490 ..
 
yadvādhikaṃ japaṃ kuryādyathā cittaṃ prasīdati .
prāyaścittaviśeṣaṃ tu hayūrdhvaṃ vakṣyāmi vistarāt .. 491 ..
 
doṣasaṃbhāvanā proktā tatra kālāvadhistathā .
kīrtito vistareṇaiva tasmānnātra pratanyate .. 492 ..
 
ityeṣa kathitaḥ samyak pavitrārohaṇe vidhiḥ .
kṛte pavitrake vipra bhaktairmantrakriyāparaiḥ .. 493 ..
 
kaścidviśeṣaniyamaḥ pālanīyaḥ prayatnataḥ .
yāvadekādaśī śuklā kārtikasyātipuṇyadā .. 494 ..
 
vakṣyate sūkṣmarūpo'nyaḥ prakāro munipuṅgava .
kevale bimbake vāpi yāgamandirasaṃsthite .. 495 ..
 
prāsādasaṃsthite vāpi daśamyāmadhivāsite .
kalpayedbhūṣaṇāropaṃ vinā kalaśamaṇḍale .. 496 ..
 
agnisthe'pi tadā kuryāt tat prāgvadadhivāsite .
ekaṃ dve trīṇi vā dadyāt pavitrāṇi tadā vibhoḥ .. 497 ..
 
samānīyottamādyena bhedena tu kṛtāni vā .
dravyābhāvo dvijaśreṣṭha aśaktiryadi vā bhavet .. 498 ..
 
sadyo'dhivāsaṃ dvādaśyāṃ kṛtvā śaktyā tu kārayet .
sopavāsaṃ dvijaśreṣṭha arcāyāṃ bhūṣaṇaṃ vibhoḥ .. 499 ..
 
yathecchākalpitaiḥ sūtrairgranthibhistu yathecchayā .
niśārocanayā vāpi pavitrāṇāṃ ca dhātunā .. 500 ..
 
kenacidgranthayo vipra vidhivat parirañjayet .
puṣpapūrṇāni garbhāṇi kṛtvā vā kevalānyataḥ .. 501 ..
 
prapūjya pūrvavaddvipra bimbasannihitaṃ vibhum .
nivedya bhūṣaṇaṃ dadyādvāṇīmuccārayedimām .. 502 ..
 
yanmayā brahnasūtraṃ ca kalpitaṃ grāhayasva ca .
karmaṇāṃ pūraṇārthāya yathā doṣo na me bhavet .. 503 ..
 
ityuktvā ca tato dadyāt pūjyopari pavitrakam .
stutvā ca devadeveśaṃ dvitīye'hni prayatnataḥ .. 504 ..
 
pūjayitvātha deveśaṃ kuryāt tadupasaṃhṛtim .
gṛhe pavitrayāge tu viśeṣamadhunocyate .. 505 ..
 
bimbasthe maṇḍalasthe vā catussthānasthite'pi vā .
pavitrāṇāṃ trayaṃ dadyādekaikaṃ vā yathecchayā .. 506 ..
 
ityuktaṃ yogināṃ śreṣṭha pavitrārohaṇaṃ param .
ūnātiriktādyat pāti bhuvi bhaktajanaṃ sadā .. 507 ..
 
tasya nirvartanādbhaktyā brāhnaṇo vedavidbhavet .
śrīmānatyugraśaktirvai kṣatriyo'nchinnasantatiḥ .. 508 ..
 
dhanadhānyayuto vaiśyaḥ śūdrastu sukhabhāgbhavet .
gobhūhiraṇyadānānāmanantānāṃ hi yat phalam .. 509 ..
 
yāvajjīvaṃ pradattānāṃ pratyahaṃ tat samāḥ śatam .
paramāyuśca saṃpūrṇaṃ tat phalaṃ prāpnuyānnaraḥ .. 510 ..
 
prāptakālaṃ svabuddhyā tu āsādyāyatanaṃ hareḥ .
smaran sarveśvaraṃ samyak samutsṛjati vigraham .. 511 ..
 
yānaiścandraprakāśaiśca divyastrījanasaṅghakaiḥ .
vījyamāno divaṃ yāti pūjyamānastathā'maraiḥ .. 512 ..
 
bhuñjīta sakalān bhogān sarvalokāntarodbhavān .
yaḥ kuryādbhūṣaṇāropaṃ niṣkāmaḥ prītaye vibhoḥ .. 513 ..
 
saṃprāpya viṣṇulokaṃ sa āste kalpaśatān bahūn .
kālena mahatāsādya mānuṣyaṃ punareva hi .. 514 ..
 
śubhe kāle śubhe deśe jāyate suśubhe kule .
nivṛtte bālabhāve tu vyakte karaṇasaṅgrahe .. 515 ..
 
buddhitatve prabuddhe tu ṛgabhyāsavaśāttu vai .
karmaṇā manasā vācā nārāyaṇaparo bhavet .. 516 ..
 
nityaṃ kriyāparo dhīmān brahnaṇyaḥ satyavikramaḥ .
ananyayājī śuddhātmā duṣṭasaṅgavivarjitaḥ .. 517 ..
 
vyādhiśokavinirmuktaḥ putradārādikairyutaḥ .
apamṛtyuvinirmukto jñānamāsādya nirmalam .. 518 ..
 
śvetadvīpaṃ samāsādya surāṇāṃ yat sudurlabham .
jñānināmapi cānyeṣāṃ tatra dṛṣṭvā jagatpatim .. 519 ..
 
parabrahnatvamāyāti tatkarmaparamaḥ pumān .
paśyantyāropyamāṇaṃ ye brahnasūtraṃ jagatprabhoḥ .. 520 ..
 
tathānumodantyanyonyaṃ yānti te paramāṃ gatim .
śrṛṇvanti ye vidhānaṃ tu pavitraṃ pāpanāśanam .. 521 ..
 
prāpnuvanti ca te puṇyamiṣṭāpūrtoditaṃ hi yat .
nārī hyananyaśaraṇā patinā paricoditā .. 522 ..
 
tadbhaktā sadguṇā sādhvī karmaṇā manasā girā .
nityaṃ bhartari cādrohā prayātā saha tena vai .. 523 ..
 
pavitrakaṃ jagadyonerāropayati vā dvija .
sātulaṃ caiva saubhāgyaṃ prāpnuyādacireṇa tu .. 524 ..
 
dehānte devanārīṇāṃ devānāṃ yāti pūjyatām .
sā tvarundhatipūrvāṇāmarvāk samabhivīkṣyate .. 525 ..
 
jñānamāsādayatyante yena yātyacyutaṃ padam .
prottārayati bandhūnāṃ duṣkṛtebhyo'bjasaṃbhava .. 526 ..
 
pitṝṇāṃ janakādīnāṃ nāmnā snehaparastu yaḥ .
dadāti bhūṣaṇaṃ vipra mantrī mantrātmano vibhoḥ .. 527 ..
 
durgateḥ sugatiṃ yānti dyusindhorasthinā yathā .
yathā surāṇāmamṛtaṃ nṛṇaṃ gāṅgaṃ yathā jalam .. 528 ..
 
svadhā yathā pitṝṇāṃ ca karmiṇāṃ tadvadeva hi .
pavitrakaṃ kriyāḍhyānāṃ pāvanaṃ bhūtivardhanam .. 529 ..
 
sarvadoṣabhayaghnaṃ ca sarvopadravanāśanam .
sarvasaukhyapradaṃ caiva sarvaguhyaprakāśanam .. 530 ..
 
tapodānavratānāṃ ca vihitasyāhnikasya ca .
niśśeṣayāgabhogānāṃ kṛtvā saṃpūraṇakriyām .. 531 ..
 
apare'hani vai kuryāccaturthe saptame'pi vā .
snapanaṃ pūjyamantrasya tīrthoddeśe'tha saṅgame .. 532 ..
 
nadyāṃ samudragāminyāṃ devakhāte hrade tu vā .
prītaye parameśasya tvātmano duḥkhahānaye .. 533 ..
 
āhlādāyāmarāṇāṃ ca pitṝṇāṃ tṛptaye tu vai .
āpyāyanārthaṃ bhūtānāṃ bhuvanānāṃ ca bhūtaye .. 534 ..
 
deśadoṣapraśāntyarthaṃ gobrāhnaṇahitāya vai .
yathāvat srapanaṃ kuryātrīrthabimbe viśeṣataḥ .. 535 ..
 
nityasnapanabimbe vā kuryāttattadasannidhau .
nityotsavapare bimbe hyācarettadasannidhau .. 536 ..
 
tadabhāve pavitre tu darbhamañjarije śubhe .
vidhānamatra me samyak śrṛṇu vipra samāhitaḥ .. 537 ..
 
bahuśākhamabhagnāgraṃ samūlaṃ yadapuṣpitam .
prāṅmukho darbhamādāya praṇavena purā kṣiteḥ .. 538 ..
 
tatastenaiva tanmūlaṃ prāgvat kuryādadhiṣṭhitam .
tasya madyamanālaṃ yannyagbhūtamavatiṣṭhate .. 539 ..
 
ārādhya mantranāthena smaredvyāptaṃ mahātmanā .
vivartaṃ paramātmīyamadhyakṣākhyaṃ ca viddhi tam .. 540 ..
 
anekagarbhamuccaṃ yat kāṇḍaṃ kāṇḍeṣu cottamam .
aṇimādiguṇairyuktaṃ puṃstatvaṃ tena kalpyate .. 541 ..
 
vācakaṃ tasya yoktavyaṃ haṃsayuktaṃ dvilakṣaṇam .
bahiṣkāṇḍacatuṣkeṇa cittapūrvaṃ catuṣṭayam .. 542 ..
 
grathanīyamatho vaktramavyaktāntaṃ svakaiḥ padaiḥ .
praṇavādinamontaistu vyāpakaṃ sūkṣmalakṣaṇam .. 543 ..
 
evaṃ śrotrādikān pañca svanāmnā grathayettadā .
karmendriyāṇi tadanu tatastanmātrapañcakam .. 544 ..
 
pañcakaṃ tvatha bhūtānāṃ baddhvā vai kṣmāvasānikam .
avaśiṣṭaistu tatkāṇḍairbadhnīyāttu karaṇḍavat .. 545 ..
 
vinā śikhāsamūhena samutthānāvadheratha .
kiñcittadūrdhvadeśācca yathā no yāti vai punaḥ .. 546 ..
 
bahudhā kāṇḍasaṅghastu kalpitastattvasaṃkhyayā .
vibhinnānāṃ ca kāṇḍānāṃ bhaṅgādekatarasya ca .. 547 ..
 
utpadyate'nyathātvaṃ ca tasmāttadgrathayeddṛḍham .
darbhamañjarijaṃ tvevaṃ sampādyādau pavitrakam .. 548 ..
 
anusandhīyate tatra māntradhyānaṃ yathāsthitam .
pūjayitvārghyapuṣpādyairalaṅkatya paṭhedidam .. 549 ..
 
tvameva tīrthaṃ bhagavaṃstvamevāyatanaṃ param .
tvayaivādhiṣṭhitaṃ sarvamidaṃ jānāmi tattvataḥ .. 550 ..
 
tatrāpi ca tvayā diṣṭaṃ kriyākāṇḍaṃ śubhapradam .
yattannirvāhayāmyadya tvadanugrahakāmyayā .. 551 ..
 
evaṃ vijñāpya bhagavan mantramūrtiṃ parātparam .
tatpatrapātragaṃ kṛtvā brahnayānagataṃ tu vā .. 552 ..
 
vedageyadhvanīśaṅkhaśabdamaṅgalapūrvakam .
nītvā tīrthāntikaṃ tatra tīradeśe nidhāya ca .. 553 ..
 
pūrvāmukhaṃ ca tadyānamādāya ca pavitrakam .
vāmahastatale kuryāt kṣmāmaṇḍalagataṃ tviva .. 554 ..
 
vidhṛyānmadhyabhāgācca pāṇinā dakṣiṇena tu .
avatīryāmbhaso madhyaṃ nimajjet saha tena vai .. 555 ..
 
sannidhiṃ tatra tatkālaṃ prakurvantyacirāttu vai .
niśśeṣāṇi ca tīrthāni lokatrayagatāni ca .. 556 ..
 
mantrātmā yatra rakṣārthaṃ kṣaṇamāste jalāśaye .
tatrāyatanatīrthānāṃ sarveṣāṃ syāt samāgamaḥ .. 557 ..
 
kiṃ punaryatra bhagavān mantramūrtiradhokṣajaḥ .
sādhakābhyarthitaḥ snāyāt sarvānugrahayā dhiyā .. 558 ..
 
vidvān yo'nena vidhinā tīrthamāsādya tatvavit .
snāpayedbāndhavādīnāṃ prāpnuvantyacirācca te .. 559 ..
 
tairthaṃ phalamanāyāsānmantramūrteḥ prasādataḥ .
kiṃ tu tadyānavāditravarjitastu bhavedvidhiḥ .. 560 ..
 
imaṃ viddhi mahābuddhe viśeṣaṃ cātra karmaṇi .
sāmānyamavināśaṃ yaccinmayaṃ rūpavarjitam .. 561 ..
 
viśeṣajñānasaṃbaddhaṃ jīvahaṃsaṃ vibhāvya tam .
pavitrakaṃ tadākāraṃ smṛtvā'plāvyaṃ tato'mbhasā .. 562 ..
 
evaṃ tenaiva cānyeṣāṃ bahūnāṃ bahubhistu vā .
sampādyaṃ viṣṭare snānaṃ dūrasthānāṃ sadaiva hi .. 563 ..
 
sampanne snapane tvevaṃ dvitīye'hni mahāmate .
rathe kṛtvārcite taṃ vai prapūjya ca yathāvidhi .. 564 ..
 
yātrākhyamutsavaṃ kuryādannadānapurassaram .
sanṛttageyavāditraṃ jāgareṇa samanvitam .. 565 ..
 
ekarātraṃ dvirātraṃ vā tnirātraṃ bhaktipūrvakam .
sakṛt saṃvatsarasyānte tūtsavaṃ snapanādikam .. 566 ..
 
kuryādyo mantranāthasya sa siddhiṃ labhate parām .
prasvāpe ca prabodhe ca hayutsave vatsarīyake .. 567 ..
 
tathā sahasrakalaśairabiṣekavidhāvapi .
aṅkurāropaṇe caiva mantrāhgābharaṇe dvija .. 568 ..
 
vividhāsu pratiṣṭhāsu jīrṇoddhāravidhāvapi .
prāyaścitteṣu mukhyeṣu tulābhārādike'pi ca .. 569 ..
 
evamādinimitteṣu kāmyeṣvapi tathaiva ca .
dvādaśyādiṣu kāleṣu kalpayedyāgapūrvakam .. 570 ..
 
yāgamaṇḍapavinyāsaṃ catussthānārcanakriyām .
tatrāyaṃ hi viśeṣaḥ syāt pūrvedyuḥ karmavāsarāt .. 571 ..
 
rajanyāmadhivāsaḥsyāt prabhāte karma tadbhavet .
utsaveṣu tadārambhavāsare hyadhivāsanam .. 572 ..
 
tadrātrau karma kurvīta kumbhādyarcanapūrvakam .
puṣpayāgeṣu viprendra kuryāt sadyo'dhivāsanam .. 573 ..
 
saṃprokṣaṇe ca pūrvaṃ tu dahanāpyāyanātmakam .
syādvā sarvatra tat sadyo deśakālānurūpataḥ .. 574 ..
 
prasvāpe svastikaṃ nāma kuryādyāgavaraṃ dvija .
prabodhe tu vivekākhyaṃ vyūheṣvekatamaṃ tu vā .. 575 ..
 
utsave hyekapajhaṃ vā naikābjaṃ cakrapaṅkajam .
bhūṣitaṃ parito vipra kevalaḥ paraśūpamaiḥ .. 576 ..
 
kartaryantaritairvāpi yadvā pajhadalopamaiḥ .
indīvaradalākārairyavavalmīkarūpakaiḥ .. 577 ..
 
yāgaṃ vā navanābhākhyaṃ yāgānāmuttamohi saḥ .
yadvā kumbhodarāntānāṃ vṛttādīnāṃ krameṇa tu .. 578 ..
 
navānāmapi bimbānāmekaikaṃ prativāsaram .
prathamāhāt samārabhya yāvannavamavāsaram .. 579 ..
 
yāgaṃ vyūhābhidhānaṃ vā navabhiḥ paṅkajairyutam .
atha vyūhāccatuṣpajhād yāvadaṣṭasaroruham .. 580 ..
 
navānāṃ vyūhayāgānāmekaikaṃ ca krameṇa tu .
niyamo navasaṃkhyākhyastatsaṃkhye syānmahotsave .. 581 ..
 
nyūnādhikadine'nyasminnutsave navavāsare .
dvayorapyekapajhādividhiḥ sādhāraṇo bhavet .. 582 ..
 
sarvadā puṣpayāge tu mātuluṅgopamā'rakaiḥ .
yuktaṃ cakrāmbujaṃ kuryādanantakalaśe dvija .. 583 ..
 
cakrāmbujaṃ cābhimatamaṅakurāropaṇe tathā .
vividhāsu pratiṣṭhāsu cakrābje saṃyajedvibhum .. 584 ..
 
yathābhimatarūpe tu vyūhe vābhīpsite dvija .
bhūtāvāsāhvaye vāpi dharuve vā nityasaṃjñake .. 585 ..
 
jīrṇoddhārādividhiṣu hyevameva mahāmate .
kṣmāparigrahapūrveṣu sarveṣvapi ca karmasu .. 586 ..
 
prāyaścittanimitte tu saṃjāte saṃkarādike .
abhīṣṭairarakairyuktaṃ kuryāccakrāmbujaṃ sadā .. 587 ..
 
tulābhārādike'pyevaṃ yadvā kāmyānurūpataḥ .
saṅkrāntidvicatuṣkeṣu meṣasaṃkrāntipūrvakam .. 588 ..
 
sadadhvade tu dharmākhye vasugarbhe krameṇa tu .
sarvakāmye hyamitraghne hyāyuṣye valabhadrake .. 589 ..
 
ārogye saṃyajeddevaṃ puṇḍarīkākṣamavyayam .
vāgvibhūtiprade caiva mānasākhye'yanadvaye .. 590 ..
 
candrasūryoparāge tu jaye'nante tadeva hi .
dvādaśyoḥ supratiṣṭhākhye buddhyādhāre tu pūrvayoḥ .. 591 ..
 
amoghasaṃjñite'nyāsu praśastāsu tithiṣvapi .
nakṣatreṣu praśasteṣu yajedyāge guṇākare .. 592 ..
 
śāntikarmaṇi vai kuryādyāge śaṅkhodarābhidhe .
pūjanaṃ devadevasya yāge vā śāntikāhvaye .. 593 ..
 
pauṣṭike ca yathāyāge hyathavā kaustubhodare .
vanamālodare vātha yaṣṭavyo bhagavān vibhuḥ .. 594 ..
 
rakṣākarmaṇyamitraghne ārogye vā yajet prabhum .
āpyāyane'rdhacandrākhye yadvā pūrṇaendumaṇḍale .. 595 ..
 
kajābhidhāne yāge vā yajet kumbhodare tu vā .
dharmārthī saṃyajennityaṃ devadevaṃ janārdanam .. 596 ..
 
sadadhvadevā dharmākhye aghanirmocane'thavā .
arthārthī pūjayennityaṃ pajhe kaumodakīgade .. 597 ..
 
vasugarbhābhidhe yāge sarvatobhadrake'thavā .
kāmyābhilāṣī kurvīta sarvakāmapradābhidham .. 598 ..
 
vijayo rājyalābhaśca śatāraṃ miśracakrarāṭ .
sahasrāraṃ tu vā miśraṃ miśraṃ vārijacakrarāṭ .. 599 ..
 
icchāsaṃkhyārasaṃpūrṇaṃ sahasrārāvasānakam .
mokṣārthī paramānande yāge vā cakrapaṅkaje .. 600 ..
 
sahasrasaṃkhyāsaṃkhyātairarakaiḥ paribhūṣite .
athavā miśracakre tu tatsaṃkhyārapariṣkṛte .. 601 ..
 
sarveṣveteṣu yāgeṣu sarveṣāmapi karmaṇām .
pūjayedvā jagannāthaṃ vāsudevaṃ sanātanam .. 602 ..
 
prasvāpaṃ ca prabhodhaṃ ca utsavaṃ vātsarīyakam .
pavitrārohaṇaṃ caiva sthāpanaṃ vividhaṃ tathā .. 603 ..
 
jīrṇoddhāravidhānaṃ ca tulābhārādi karma ca .
prāyaścittāni mukhyāni varjayitvā tu karmasu .. 604 ..
 
naimittikākhyeṣvanyeṣu sarveṣu dvijasattama .
anukalpe yajeddevaṃ kumbhamaṇḍalake vinā .. 605 ..
 
prāyaścittaprakārastu vibhinnastritribhedataḥ .
uttamādivibhāgena kalaśe maṇḍalakṣitau .. 606 ..
 
bimbe'gnau saṃyajeddevaṃ prakāre hyuttamottame .
kumbhamaṇḍalavahnisthaṃ yajettanmadhyame vibhum .. 607 ..
 
kumbhe'gnau ca yajeddevaṃ vibhuṃ tadadhame dvija .
bimbe'gnau ca yajeddevaṃ guroricchānurūpataḥ .. 608 ..
 
snapanaiḥ parabhedotthaiḥ snāpayenmadhyamottame .
aparoditabhedaistu caturbhiḥ snāpayedvibhum .. 609 ..
 
krameṇa madhyamadhyādye nyūnamadyāvasānike .
catuṣṭaye tadanyasminnagnau santarpayedvibhum .. 610 ..
 
prāyaścitteṣu sarveṣu japaṃ vāpi samācaret .
deśakālasvasāmarthyadravyāderānuguṇyataḥ .. 611 ..
 
prāyaścitteṣu sarveṣu catussthānārcanādike .
daśaprakāre viprendra dinasaṃkhyāṃ nibodha me .. 612 ..
 
dināni catvāriṃśacca triṃśadviṃśatireva ca .
tathā pañcadaśāhaśca kramādekadināntimam .. 613 ..
 
evamaṣṭādaśavidhā dinasaṃkhyā prakīrtitā .
uttamottamapūrveṇa bhedena navadhā tu vā .. 614 ..
 
dvikadvikakrameṇaiva tadā dvyekadināntimam .
prāyaścittaprakārastu prasaḍgādatra kīrtitaḥ .. 615 ..
 
vistareṇa pravakṣyāmi hyupariṣṭānmahāmate .
iti pāvitrakaṃ samyagvidhānaṃ kathitaṃ māya .
itaḥ paraṃ muniśreṣṭha kimanyacchrotumicchasi .. 616 ..

Chapter - 13
śrīḥ .
trayodaśo'dhyāyaḥ .
sanakaḥ .
śayanasthe jagannāthe cāturmāsyasya madhyataḥ .
pavitrārohaṇaṃ proktaṃ tvayā matimatāṃ vara .. 1 ..
 
kiṃ devaśayanaṃ nāma kiṃ devaḥ svapsyatītyasau .
devaḥ kimarthaṃ svapiti kiṃ vidhānaṃ tathā vada .. 2 ..
 
ke mantrāḥ  ke ca niyamāḥ  vratānyasya kriyā tu kā .
kiṃ grāhyaṃ  kiṃ ca moktavyaṃ supte deve janārdane .. 3 ..
 
śāṇḍilyaḥ .
śrūyatāmabhidhāsyāmi guhyādguhyataraṃ tava .
purā tapaḥ prabhāvena toṣito yoganidrayā .. 4 ..
 
mamāṅgaṃ mānayasve ti prārthito jagatāṃpatiḥ .
nirīkṣya cātmano dehe ruddhaṃ lakṣmyā uraḥsthalam .. 5 ..
 
śaṅkhacakrāsiśārṅgādyairbāhavaḥ suvibhūṣitāḥ .
adhonābherniruddhaṃ ca vainateyena pakṣiṇā .. 6 ..
 
makuṭena śiro ruddhaṃ kuṇḍalābhyāṃ śravoyugam .
tato dadau susantuṣṭo netrayoḥ sthānamādarāt .. 7 ..
 
caturo vārṣikān māsān vāsaṃ prītā gamiṣyasi .
yoganidrāpi tadvākyaṃ śrutvā hṛṣṭatanūruhā .. 8 ..
 
cakāra locanāvāsamatyarthaṃ śārṅgadhanvanaḥ .
dvādaśyāṃ śuklapakṣasya āṣāḍhasya dvijādhipa .. 9 ..
 
tadādau kaumudākhyasya yāvanmāsasya taddinam .
devaḥ sarveśvarastāṃ tu mānayannayanasthitām .. 10 ..
 
yoganidrāṃ mahānidrāṃ śeṣāhiśayane svapan .
kṣīrodatoyabīcyagraiḥ dhautapādaḥ samāhitaḥ .. 11 ..
 
lakṣmīkarāmbujaślakṣṇamṛjyamānapadadvayaḥ .
pravṛtte tauhine kāle prabuddhyati janārdanaḥ .. 12 ..
 
vāsudevo jagannāthaḥ kriyārthaṃ svecchayā dvija .
sevamāno'pi tāṃ nidrāṃ jaḍatāṃ na vrajet prabhuḥ .. 13 ..
 
yathā prākṛtikaḥ suptaḥ kaścinmalinamānasaḥ .
akartā sarvakāryāṇāṃ yoganidrāvaśīkṛtaḥ .. 14 ..
 
na tādṛktve jagaddhāturaprameyaḥ sanātanaḥ .
yataḥ prabuddhaḥsarvajño nityo'jaḥ parameśvaraḥ .. 15 ..
 
tasya nidrādayo doṣāḥ satataṃ yānti vaśyatām .
nidrādidoṣarahite prasupte hyacyute'male .. 16 ..
 
nivartante kriyāḥ sarvāścāturvarṇyasya sarvaśaḥ .
vivāhavratabandhādicūḍāsaṃskāradīkṣaṇam .. 17 ..
 
yajño gṛhapraveśādigodānārcāpratiṣṭhanam .
puṇyāni yāni karmāṇi varjayeddakṣiṇāyane .. 18 ..
 
asaṅkrāntaṃ tu yanmāsaṃ divye pitrye ca varjayet .
malimlucamaśaucaṃ ca sūryasaṅkrāntivarjitam .. 19 ..
 
naimittikān māsi māsi tathā saṃvatsarotsavān .
viśeṣayāgasaṃyuktān sarvasaṃpūraṇādṛte .. 20 ..
 
nānyannaimittikaṃ kāmyaṃ kāryaṃ māsacatuṣṭaye .
abīṣṭavratamāśritya netavyaṃ taccatuṣṭayam .. 21 ..
 
bhagavadbhaktiniṣṇātaiḥ kāryaṃ yaccāparaṃ śrṛṇu .
viṣṇorāyatanasyāgre kuryācchayanamandiram .. 22 ..
 
ṣaṭkarādādito yāvaccaturdaśakarāvadhi .
stambhayuktaṃ sudhāliptaṃ nānārāgaiḥ surañjitam .. 23 ..
 
ūrdhvaṃ tathā bhittigaṇaṃ pūrayeccitranirmitaiḥ .
brahnarudrendracandrārkabimbaiścānyaistu vai budhaiḥ .. 24 ..
 
aṣṭayonigatairvipra sarvaiścopanatasthitaiḥ .
brahnarṣisiddhamanujairbhaktaiścānyaistathā'suraiḥ .. 25 ..
 
apsarobhiśca vividhaistuvadbaddhāñjalīyakaiḥ .
sammukhe devadevasya sarvābharaṇabhūṣitaiḥ .. 26 ..
 
evaṃ tu śayanāgāraṃ kṛtvā vastrādibhūṣitam .
brahnasthānaṃ samāśritya tasmin kuryāttato dvija .. 27 ..
 
ekadvicaturaṣṭābhiḥ svakīyaistu karaiḥ sthalām .
koṇeṣu tatsamairdaṇḍaiḥ śubhairyajñatarūdbhavaiḥ .. 28 ..
 
suślakṣṇairvedikā kāryā caturbhistoraṇānvitā .
vitānakaṃ tadūrdhve tu madhye paṅkajabhūṣitam .. 29 ..
 
pralambipuṣpamālābhirghaṇṭācāmaradarpaṇaiḥ .
bhūṣayedbudbudādyaiśca suvarṇarajatodbhavaiḥ .. 30 ..
 
muktendranīlavaiḍūryapajharāgavicitritaiḥ .
sitādivastrabhedena patākābhistathā dhvajaiḥ .. 31 ..
 
khagendratālamakaraṛśyasaṃjñaiḥ samucchritaiḥ .
pūrvādidikṣu saṃyuktaiḥ koṇe pūrṇaghaṭairyutam .. 32 ..
 
bījairgandhaistvagelādyaiḥ pūritaiḥ pātrasañcayaiḥ .
rājadbhiḥ satphalopetairvividhaiḥ parito vṛtām .. 33 ..
 
vicitrapuṣpaprakarāṃ candanādyanulepitām .
vicitravastrasañchannāṃ kuryādvediṃ jagadguroḥ .. 34 ..
 
ityevaṃ śayanāgāraṃ saṃpādyādau manoharam .
hemaratnavicitrāṅgaṃ śayanaṃ lakṣaṇānvitam .. 35 ..
 
suparṇatālamakaraṛśyairdiksthairvibhūṣitam .
makarāsyasamāyuktaṃ vyāghrāṅghrisadṛśāṅghrikam .. 36 ..
 
yadvā garbhagṛhe viṣṇormūlamūrtestu dakṣiṇe .
śayanaṃ kalpayedvipra svagṛhe vā'nukalpane .. 37 ..
 
evaṃ purā samāpādya yathā vittānurūpataḥ .
saṃgṛhya sarvasaṃbhārān daśamyāṃ dvijasattama .. 38 ..
 
saṃkalpya pūrvavidhinā pūrvoktaṃ yāgamaṇḍapam .
praviśeddeśikendrākhya ekādaśyāṃ niśāmukhe .. 39 ..
 
pūrvavat pūjanaṃ kuryāt kalaśe maṇḍale kṣitau .
saṃpraviśya tataḥ prāgvanmūlamūrtau tu pūjanam .. 40 ..
 
kuryāt snapanayogyāyāṃ yātrāmūrtāvato'nyathā .
vahnau santarpayenmantraṃ samidbhiḥ saptabhiḥ kramāt .. 41 ..
 
yāgamaṇḍapamāsādya jāgareṇa nayenniśām .
brāhne muhūrte saṃprāpte utthāya śayanāttataḥ .. 42 ..
 
snātaḥ kṛtābhigamano nityaṃ nirvartya pūrayet .
pūrvoktamaṇḍalaṃ vipra rajobhirvividhaistataḥ .. 43 ..
 
kumbhamaṇḍalayoḥ pūrvaṃ samārādhya yathākramam .
tato naimittikaṃ bimbaṃ paścime maṇḍapasya tu .. 44 ..
 
saṃsthāpya saṃyajet samyagbhogairvyaktaiḥ kramoditaiḥ .
aṣṭāṣṭasaṃkhyāsaṃkhyātairvividhairaupacanārikaiḥ .. 45 ..
 
sāṃsparśikaistato brahnan hṛdayaṅgamasaṃjñakaiḥ .
evamiṣṭvā tu homāntaṃ saviśeṣaṃ vidhānataḥ .. 46 ..
 
indrādilokapālānāṃ baliṃ dadyāddvijottama .
tato visṛjya mantreśaṃ kumbhamaṇḍalakuṇḍagam .. 47 ..
 
viṣvaksenaṃ yajet sāṅgaṃ bhogairmaṇḍalamadhyataḥ .
tatastāṃ bhagavadvyaktiṃ prāsādāntaḥ praveśayet .. 48 ..
 
utsavoktavidhānena sarvālaṅkārasaṃyutam .
saṃpraveśya prevadyātha mūlamūrtiṃ mahāmate .. 49 ..
 
arghyeṇa gandhapuṣpābhyāṃ dhūpena suśubhena ca .
prapūjyāvāhya śayyārthamūrtau vai mūlamūrtitaḥ .. 50 ..
 
tāṃ samānīya yāgārthamaṇḍape snāpayet kramāt .
alahkṛtāmalaṅkārairnū purāntaiḥ samujjvalaiḥ .. 51 ..
 
śrīkhaṇḍaśaśibāhlīkaviliptāṃ puṣpaveṣṭitām .
prāvṛtāṃ netravastreṇa mṛṣṭadhūpaiḥ sudhūpitām .. 52 ..
 
pūjayedvibhavenaiva bhogapūgaistu pāvanaiḥ .
yadvāhyanumato vipra deśiko guruṇā mune .. 53 ..
 
pūrvameva yajenmūrtimenāṃ snapanapūrvakam .
tato niśāmukhe prāpte deśikaḥ sādhakaiḥ saha .. 54 ..
 
yānenābhimatenaiva pradakṣiṇacatuṣṭayam .
prāsādaṃ saṃparikramya sarvāṇyāvaraṇāni vā .. 55 ..
 
saha caikāyanairviprairdvijendraiḥ pāñcakālikaiḥ .
siddhāntaniṣṭhaistatkarmaniratairbhagavanmayaiḥ .. 56 ..
 
maṅgalāni prayuñjānaiḥ puṣpākṣatakarairdvija .
kṛtvā dvārsthārcanaṃ sārghyaiḥ puṣpagandhānulepanaiḥ .. 57 ..
 
lakṣmīnivāseśa vibho bhogaparyaṅkaśāyana .
mamāśu pāpanicayaṃ vighnajālaṃ vināśaya .. 58 ..
 
paṭhanmantramimaṃ samyak praṇababrahnaṃsayutam .
praviśecchayanāgāraṃ hṛdi mantramanusmaran .. 59 ..
 
tataḥ śayanadeśe tu paścime hemaviṣṭare .
niveśya prāṅmukhīṃ mūrtiṃ yadā garbhagṛhe tadā .. 60 ..
 
niveśya dvārābhimukhīṃ svayaṃ samupaviśya tu .
pañcagavyena cābhyukṣya tataḥ śayyāsthalaṃ dvija .. 61 ..
 
kuṅkumāgarukarpūrerupalipya ca candanaiḥ .
tasmin madhye śubhaṃ kuryāt svastikaṃ sūkṣmalakṣaṇam .. 62 ..
 
śuklāruṇaistathā pītairdhātubhiścāsitairmune .
caturvidhena rajasā kuryādratnodbhavena vā .. 63 ..
 
mūrdhopathānasaṃyuktaṃ masūrakabarānvitam .
gagḍopadhānasaṃyuktaṃ caraṇādhārasaṃyutam .. 64 ..
 
jyotsnāvitānasadṛśapracchādanapaṭānvitam .
sudhūpitaṃ ca śayanaṃ saṃsthāpya ca tathopari .. 65 ..
 
prāguttaraśiraśśubhraṃ prākchirastvathavā dvija .
mūlabimbe śayanage sthāpyaṃ tadanurūpataḥ .. 66 ..
 
taddakṣiṇe'tha digbhāge deśaṃ samavalambya vai .
tasmin śubhatare brahnan śayane śaśivāsite .. 67 ..
 
kṣīrodārṇavamadyasthaṃ sahasraphaṇamaulinam .
himakundendudhavalaṃ nāgarājaṃ mahāmate .. 68 ..
 
praṇavena svanāmnā ca varṇāntena sabindunā .
ghyātvārcayitvā stutvā ca namaskṛtvā prasādya ca .. 69 ..
 
niveśya tasmiṃstāṃ mūrtiṃ kevalāṃ vā śriyā saha .
svabījaṃ mantrapūtaṃ tu oṃ lakṣmīpataye namaḥ .. 70 ..
 
samudīrya dhiyācārya aṅgopāṅgakrameṇa tu .
dvādaśākṣaravarṇaistu svanāmapadasaṃyutaiḥ .. 71 ..
 
datvā gandhāni mālyaṃ ca dhūpaṃ śavyāsthitaṃ prabhum .
pūjayet pūrvavidhinā bhogaiḥ sarvairyathoditaiḥ .. 72 ..
 
tatastvabhinavaṃ kuṇḍaṃ saṃskṛtyābhyantare dvija .
tejastasmin samāhūya mantreṇānena vinyaset .. 73 ..
 
hutāśanāgaccha vibho kuṇḍe'smin havyavāhana .
sannidhānaṃ ghaṭe cāsmin kuru māsacatuṣṭayam .. 74 ..
 
tataścāvāhya deveśaṃ tarpayet pūrvavat kramāt .
homaṃ samāpya saṃpūjya hyarghyādyeḥ saṃpaṭhedidam .. 75 ..
 
supte tvayi jagannāthe jagat suptaṃ bhavedidam .
prabuddheda tvayi budhyeta jagat sarvaṃ carācaram .. 76 ..
 
śāyayitvopari sitaṃ dukūlaṃ dhūpadhūpitam .
datvopari samabhyarcya puṣpadhūpavilepanaiḥ .. 77 ..
 
sarvasatvopasaṃhārāṃ cintāśaktiṃ ca vinyaset .
dakṣiṇe tvabhimānākyamūrtiṃ tu camarodyatām .. 78 ..
 
evaṃ jñānaniśāṃ vāme tālavṛntakarodyatām .
uttamāṅgapade nidrāṃ karasaṃvāhane ratām .. 79 ..
 
padāravindadeśasthāṃ lālayantīṃ karāmbujaiḥ .
ādāya caraṇau divyau sākṣācchrīṃ nidhisaṃśritām .. 80 ..
 
ānandaṃ brahnaṇo rūpaṃ tasyai devo'didevatā .
tadantaḥ smaraṇānandajātavismayalocanām .. 81 ..
 
svanāmapadamantraistāḥ sampūjyāḥ praṇavādibhiḥ .
rājatī kāñcanī mūrtistāmrajā rītijā'thavā .. 82 ..
 
pūrvā pūrvā praśastā syācchayanotthānakarmaṇi .
yadi kuryādviparyāsaṃ rājā rāṣṭraṃ vinaśyati .. 83 ..
 
darbhamañjarije kūrce sarvābhāve tadā'caret .
evaṃ hi devaśayanaṃ pratiṣṭhāpya dvijottama .. 84 ..
 
tasyaivāgre svayaṃ vācā gṛhṇīyānniyamānnaraḥ .
caturo vārṣikān māsān devasyotthāpanāvadhi .. 85 ..
 
strī vā naro vā tadbhakto dharmārthī sudṛḍhavrataḥ .
gṛhṇīyānniyamānetān dantadhāvanapūrvakam .. 86 ..
 
teṣāṃ phalāni vakṣyāmi tatkartṝṇāṃ pṛthak pṛthak .
madhusvaro bhavedvipra puruṣo guḍavarjanāt .. 87 ..
 
labheta santatiṃ dīrghāṃ tailasevāvivarjanāt .
abhyahgavarjanādbrahnan sundarāṅgaḥ prajāyate .. 88 ..
 
kaṭutailaparityāgācchakrāvāsamāvāpnuyāt .
pradhūkatailatyāgena saubhāgyamatulaṃ labhet .. 89 ..
 
puṣpādibhogatyāgena svarge vidyādharo bhavet .
yogābhyāsī bhavedyastu sa brahnapadamāpnuyāt .. 90 ..
 
kastūrīkuṅkumakṣodacandanādyanulepanam .
yo varjayet sa vairūpyaṃ daurgandhyaṃ na tu vāpnuyāt .. 91 ..
 
tāmbūlavarjanādbhogī raktakaṇṭhaśca jāyate .
ghṛtatyāgāt sa lāvaṇyaṃ sarvasnigdhatanurbhavet .. 92 ..
 
phalatyāgācca matimān vahuputraśca jāyate .
pādābhyahgaparityāgācchirobhyaṅgavivarjanāt .. 93 ..
 
dīptimān dīptakaraṇaḥ sākṣāddravyapatirbhavet .
dadhidugdhatakraniyamādgolokaṃ labhate naraḥ .. 94 ..
 
indrātithitvamāpnoti sthālīpākavivarjanāt .
labhate santatiṃ dīrghāmapi pavkamabhakṣayan .. 95 ..
 
bhūmau prastaraśāyī ca viṣṇoranucaro bhavet .
sadā muniḥ sadā yogī madhumāṃsasya varjanāt .. 96 ..
 
evamādiparityāgāddharmī syāddharmanandanaḥ .
ekāntaropavāsena brahnaloke mahīyate .. 97 ..
 
dhāraṇānnakharomāṇāṃ gaṅgāsnānaṃ dine dine .
maunavratī bhavedyastu tasyājñā tulitā bhavet .. 98 ..
 
dviṣaṭkākṣaraniṣṇātaḥ prāpnuyāt paramaṃ padam .
namo nārāyaṇāyeti japannāmaśataṃ phalam .. 99 ..
 
pādābhivandanādviṣṇorlabhedgodānajaṃ phalam .
viṣṇupādāmbusaṃsparśāt kṛtakṛtyo bhavennaraḥ .. 100 ..
 
viṣṇorāyatane kuryādupalepanamārjane .
kalpasthāyī bhavedvipra sa naro nātra saṃśayaḥ .. 101 ..
 
pradakṣiṇaśataṃ yastu karoti stutipāṭhakaḥ .
haṃsayuktavimānena sa ca viṣṇupuraṃ vrajet .. 102 ..
 
gītavādyakaro viṣṇorgāndharvaṃ lokamāpnuyāt .
kṛtvā pradakṣiṇaṃ divyaṃ sthānamapsarasāṃ vrajet .. 103 ..
 
nityaṃ śāstravinodena lokān yastu prabodhayet .
sa vyāsarūpī viṣṇvagre ante viṣṇupuraṃ vrajet .. 104 ..
 
puṣpamālākulāṃ pūjāṃ kṛtvā viṣṇoḥpuraṃ vrajet .
prātaḥsnāyī naro yastu narakaṃ sa na gacchati .. 105 ..
 
bhojanaṃ varjayedyastu sa snānaṃ pauṣkaraṃ labhet .
tīrthāmbunā hareḥsnānānnirmalaṃ dehamāpnuyāt .. 106 ..
 
pañcagavyāśanādvipra cāndrāyaṇaphalaṃ labhet .
parṇeṣu yo naro bhuṅkte kurukṣetraphalaṃ labhet .. 107 ..
 
śilāyāṃ bhojanānnityaṃ snānaṃ prāyāgajaṃ labhet .
yāmadvayāśanatyāgānna rogaiḥ paribhūyate .. 108 ..
 
evamādivratairdevastuṣṭimāpnoti toṣitaḥ .
yasmin deśe tu tadbhakto yo māsāṃścaturaḥ kṣipet .. 109 ..
 
vratairanekairniyamairmahadbhiḥ śreṣṭhamānasaḥ .
kalpasthāyī viṣṇuloke saṃvasennātra saṃśayaḥ .. 110 ..
 
caturo vārṣikān māsānniyamo yena yatkṛte .
kathayitvā dvijendrebhyo bhuktebhyastaṃ sa dakṣiṇām .. 111 ..
 
datvā visarjayedviprāṃstato bhuñjīta ca svayam .
yannaktaṃ caturo māsān pravṛttiṃ tasya vā'caret .. 112 ..
 
evaṃ ya ācaredvidvān so'nantaṃ dharmamāpnuyāt .
yasya viṣṇoḥ samāpyeta cāturmāsyavrataṃ dvija .. 113 ..
 
sa bhavet kṛtakṛtyastu na punarmānuṣo bhavet .
tadante janma cāsādya śucīnāṃ śrīmatā gṛhe .. 114 ..
 
śāstramekāyanaṃ jñātvā samyak kṛtvā tadudbhavam .
trayodaśavidhaṃ karma bhagavantaṃ samāpnuyāt .. 115 ..
 
evaṃ saṃkalpya niyamānanyān vai śāstracoditān .
kāryātra pratyahaṃ pūjā mārjanaṃ copalepanam .. 116 ..
 
mṛdā dhātuvikārairvā sugandhaiścandanādikaiḥ .
pradānaṃ dhūpadīpānāṃ vyajanenānilotthitiḥ .. 117 ..
 
śaśicandanasaṃmiśraṃ śītalodakasat kriyā .
kadalīphalakalhāraiḥ pajhotpalavimiśritaiḥ .. 118 ..
 
svedaśāntiṃ samāpādya paunaḥ punyena pūjanam .
veṇuvīṇāsamopetāṃ gītiṃ ca madhurasvanām .. 119 ..
 
evaṃ māsadvaye yāte yāte megharave'mbarāt .
brahnan bhādrapade māsi dvādaśyāṃ hi niśāmukhe .. 120 ..
 
īṣat prabodhamāśritya devadevo hyadhokṣajaḥ .
sthityarthamamarāṇāṃ ca parivartanamācaret .. 121 ..
 
dakṣiṇenāṅgasaṅgena tyaktvā cottānaśāyinīm .
yoganidrāṃ samāśritya prakurvan prabhavāpyayau .. 122 ..
 
vāyucakrāntarasthasya jagadbījacayasya ca .
mukhendumaṇḍalāccātha apohyācchādanāmbaram .. 123 ..
 
āste cāśvayuje caiva dvādaśyāṃ parameśvaraḥ .
santyajya śayanaṃ divyaṃ niśāyāṃ kārtikasya tu .. 124 ..
 
utthāyāmaranāthastu samākramya patatrirāṭ .
niśśeṣabhuvanagrāmavīdhīnāṃ doṣaśāntaye .. 125 ..
 
vicaratyaprameyātmā nandayaṃstu surādikān .
saṃharṣayan jagatyasmin sukṛtāṃ dharmapaddhatim .. 126 ..
 
evaṃ bhaktajanaiḥ kāryaṃ tasya tacceṣṭitaṃ mahat .
vividhairutsavairdānairjapajāgaraṇastavaiḥ .. 127 ..
 
nṛttagītasamopetairvilāsairhāsyasaṃyutaiḥ .
krīḍamānaiḥ sumanasaiḥ prayataiḥ praṇatairvibhoḥ .. 128 ..
 
ekadeśasthitairvipra ananaymanasaiḥ sadā .
viśeṣayāgapūrvaṃ tu parivartanamācaret .. 129 ..
 
tadvat prabhātavelāyāmāsanaṃ ca vidhīyate .
prabodhanaṃ tataḥ kuryācchayanasthasya vai vibhoḥ .. 130 ..
 
dvādaśyāṃ śuklapakṣasya kārtike māsi vai dvija .
daśamyāṃ vidhivat kṛtvā saṃkalpaṃ pūrvavadbudhaḥ .. 131 ..
 
nimantraṇaṃ dvijātīnāmekādaśyāṃ tathaiva ca .
pūrvavate pūjanaṃ kṛtvā catuḥsthānasthitasya vai .. 132 ..
 
rātrau prajāgaraṃ kuryāt sahāyaiḥ saha deśikaḥ .
puṇyākhyānakathābhistu stotrapūrvaistu gītakaiḥ .. 133 ..
 
savādyairmadhurairnṛttairapahāsaistu harṣadaiḥ .
jayaśabdairnamaskāraiḥ karatālasamanvitaiḥ .. 134 ..
 
sopavāsaḥ śuciḥ snātvā samārādhya paraṃ prabhum .
bhogaiḥ ṣaḍrasapūrṇaistu supūrṇairaupacārikaiḥ .. 135 ..
 
arghyairvilepanairmālyairmṛṣṭadhūpasamanvitaiḥ .
brāhne muhūrte dvādaśyāṃ mantramūrtiṃ prabodhayet .. 136 ..
 
prabuddha tvaṃ jagannātha prabuddha parameśvara .
prabuddha puṇḍarīkākṣa bhaktānāmanukampayā .. 137 ..
 
tvayi prabuddhe deveśa tavāgre parameśvara .
laukikānīha yajñāni tāni nirvartayāmyaham .. 138 ..
 
agrataḥ sarvayajñānāṃ tvaṃ prabhurnāmataḥ sadā .
nāpareṣu jagannātha pūjiteṣu sureṣu ca .. 139 ..
 
mayi yajñasamāptiḥ syāt tvayi santarpite'nale .
sarve devānalamukhāḥ sa cāgnistvanmukhe kṛtaḥ .. 140 ..
 
brahnā svayaṃ brahnaloke svarge svarganivāsinaḥ .
sātvikā mānuṣe loke nāgādyāśca rasātale .. 141 ..
 
tvayi prabodhayantyete svārthasaṃsiddhaye sadā .
tyaja yogamayīṃ nidrāṃ kṛpāṃ kuru sanātana .. 142 ..
 
bodhaśca māmanirbodha iti mantramudāharan .
uttiṣṭha brahnaṇaspate udutyaṃ jātavedasam .. 143 ..
 
idaṃ viṣṇurvicakrame tredhā nidadhe padam . .
samūḍhamasya pāṃ sure svāhā .. 144 ..
 
jitaṃtenoccayā vācā samastavyastayogataḥ .
śaṅkhadhvanisamopetaiḥ dundubhīpaṭahasvanaiḥ .. 145 ..
 
vandibṛndotthitoccābhirnānāvāgbhirmahāmate .
mahājayajayārāvaiḥ punaḥpunarudīritaiḥ .. 146 ..
 
pravodhalakṣaṇaiḥ stotrairutthāpya śayanāttataḥ .
arghyagandhādinābhyarcya praviśedyāgamaṇḍapam .. 147 ..
 
saṃpūryābhimataṃ rāgairmaṇḍalaṃ cādhivāsitam .
kumbhamaṇḍalayoḥ pūrvaṃ pūjāṃ kṛtvā vidhānataḥ .. 148 ..
 
paścādutsavamūrtiṃ ca yajenmaṇḍalapaścime .
mahāsnapanapūrvaistu bhogaiḥ pūrṇairyathocitaiḥ .. 149 ..
 
homaṃ tu vidhivat kṛtvā toṣayet parito dvija .
ekāyanīyaśākhotthaiḥ sākṣāttatpratipādakaiḥ .. 150 ..
 
divyairbalādikairmantrairvyāpakaiḥ praṇavānvitaiḥ .
ṛgyajussāmasaṃbhūtairmantraiḥ stotraiḥ pṛthagvidhaiḥ .. 151 ..
 
gītakairvividhairnṛttairvādyaistantryādibhistadā .
evaṃ pravṛtte gītādye yāyācchyyāniketanam .. 152 ..
 
prabodhitaṃ tu vidhivat snāpayet pūrvavat prabhum .
saṃpūjya ca tathā bhaktyā krameṇa ca mahāmune .. 153 ..
 
mahāvibhūtisaṃbhāraiḥ puṣpadhūpānulepanaiḥ .
naivedyairvividhairvipra stotravāditrapūrvakaiḥ .. 154 ..
 
agnau santarpayet paścāt saviśeṣaṃ yathāvidhi .
paścādutsavamūrtiṃ tāṃ pūjitāṃ yāgamaṇḍapāt .. 155 ..
 
samānīya rathādyeṣu yānetvabhimatercite .
sthāpya prāsādapūrvaṃ vā bhrāmayedgrāmapūrvakam .. 156 ..
 
vakrādhiṣṭhānapūrvaṃ vā saṃsthāpya bhrāmayeddvija .
gaṇikā bhagavadbhaktaiḥ saha nāgarikairjanaiḥ .. 157 ..
 
parivrāḍbrahnacāribhiḥ japastutiparāyaṇaiḥ .
dvijendrapramukhairvṛttasaṃyuktaistatparāyaṇaiḥ .. 158 ..
 
śvetāmbaradharaiḥ sarvairdhvajottarakaraiḥ śubhaiḥ .
vālavyajanahastaiśca patākodyatapāṇibhiḥ .. 159 ..
 
pajhotpalakaraiścānyairdvijairvetralatākaraiḥ .
lājasiddhārthakakarairanyairakṣatapāṇibhiḥ .. 160 ..
 
susugandhatayācchinnadhūpapātrakaraistathā .
phalapuṣpakaraiścānyaistathā pūrṇaghaṭodyataiḥ .. 161 ..
 
anyaiḥ kalaśahastaiśca gadācakradharaiḥ sadā .
śaṅkhātapatrahastaiśca daṇḍalāṅgaladhāribhiḥ .. 162 ..
 
ṛṅbhantroddhoṣaṇaparairjapastutiparaistathā .
prayatnāddevatāsībhirnṛttagītādi cotsavam .. 163 ..
 
kārayet sarvato vīthīrvādyairanyaiḥ pṛthagvidhaiḥ .
pradahet surabhiṃ dhūpaṃ pṛthak sājyaṃ ca guggulum .. 164 ..
 
arthinaścārthanicayaistarpaṇīyāśca śaktitaḥ .
devīyabrahnayānasya bhramamāṇasya vai dvija .. 165 ..
 
alpamātraṃ tu yo dadyāt pañcakālaparāyaṇe .
dānaṃ sahasraguṇitaṃ vistāraṃ yāti tatra tat .. 166 ..
 
puṣpamūlādinaivedyaiḥ phalamūlairdhanaistathā .
brahnayānagataṃ devaṃ yaḥ pūjayati bhaktitaḥ .. 167 ..
 
taddānaṃ lakṣaguṇitaṃ vistāraṃ nātra saṃśayaḥ .
sarṣapākṣatapuṣpāṇi agrataḥ pṛṣṭhato vibhoḥ .. 168 ..
 
kṣeptavyāni dvijaśreṣṭha ūrdhve ca kakubaṣṭake .
evaṃ vidhaṃ brahnarathaṃ veṣṇavaṃ vighnanāśanam .. 169 ..
 
grāme pure vā nagare bhrāmyate yatra kutnacit .
vipāpo'sau bhaveddeśo na durbhikṣabhayaṃ bhavet .. 170 ..
 
nākālamṛtyunā kiñcit prāpyate vidhinā tathā .
ītayopadravādyāśca parsamaṃ yānti sarvadā .. 171 ..
 
naśyanti taskarāstatra nādharmaḥ saṃpravartate .
dharmayukto bhavedrājā janā dharmaparāstathā .. 172 ..
 
bhavanti sukhinaḥ sarve duḥkhaśokavivarjitāḥ .
evaṃ pradakṣiṇīkṛtya kṣiptvā puṣpāñjaliṃ tataḥ .. 173 ..
 
avatārya rathānmantraṃ cakrādhiṣṭhānapūrvakam .
yaṣṭavyamarghyagandhādyairmudrāṃ baddhvā japettataḥ .. 174 ..
 
tarpaṇīyamathājyādyairdadyāt pūrṇāhutiṃ śubhām .
arghyadhūpapradhānādyaiḥ kṣamayet puruṣottamam .. 175 ..
 
tato yāgagṛhaṃ nītvā praṇipatya muhurmuhuḥ .
tataḥ śayanamūrtestu gatvaivaṃ sannidhiṃ guruḥ .. 176 ..
 
catuḥ pradakṣiṇīkṛtya aṣṭāṅgena namet kṣitau .
toṣayitvā jagannāthaṃ brahnayānādiṣu dvija .. 177 ..
 
saṃsthāpya bhrāmayedbhaktyā prāsādaṃ sāmprataṃ kramāt .
praviśya garbhagehaṃ tu dvāradeśe sthitaḥ prabhum .. 178 ..
 
arghyapādyādibhiḥ pūjya ninayedantaraṃ tataḥ .
mūlamūrtiṃ praṇamyātha arghyagandhādibhiryajet .. 179 ..
 
visarjayettu tanmūrtau mantraṃ śayanamūrtigam .
paścādutsavamūrtiṃ tāṃ pūjitāṃ yāgamaṇḍapāt .. 180 ..
 
pradakṣiṇakrameṇaaiva garbhagehaṃ praveśayet .
mūlamūrtigataṃ devamarghyādyaiḥ saṃprapūjya ca .. 181 ..
 
stutvā vijñāpya tadbhūyo guṇātītamadhokṣajam .
anenotsavayogena yāgapūjādikena ca .. 182 ..
 
nirvartitena bhagavaṃstvaṃ mama prīyatāmiti .
tato visarjayitvā tu kumbhamaṇḍalamadhyagam .. 183 ..
 
kṛtvā yāgaṃ gaṇeśasya kuryāttasya visarjanam .
anukalpe tu devasya paribhramaṇakarmaṇaḥ .. 184 ..
 
prāgeva devadeveśaṃ kumṇamaṇḍalakuṇḍagam .
visarjayitvā tatpaścāt paribhramaṇamācaret .. 185 ..
 
yadvā vighneśayāgaṃ ca tathaiva tu samācaret .
prāgeva mukhyakāle tu kṛtvā śayanagaṃ vibhum .. 186 ..
 
tato visarjayeddevaṃ kumbhamaṇḍalakuṇḍagam .
yānapātraṃ tathā cchtraṃ pratipādya sadakṣiṇam .. 187 ..
 
śayanaṃ svagurorvipra dvijānāṃ tadasannidhau .
devadevasya devasya mūlamūrtigatasya ca .. 188 ..
 
kṛtvā jānudvayaṃ bhūmau baddhāñjaliridaṃ paṭhet .
deva sarveśvarānāde karmaṇānena cākhilām .. 189 ..
 
śubhāṃ gatiṃ jano yātu prītiṃ ca paramāṃ bhaja .
iti vijñāpya devasya bāhnaṇān prīṇayettataḥ .. 190 ..
 
vividhairannapānādyairyathāśakti dvijottama .
bandhubhṛtyasamopetamanuyāgamathācaret .. 191 ..
 
anena vidhinā kuryācchayanasthasya bodhanam .
yadā tu mūlamūrtau tu catuḥsthānārcanaṃ bhavet .. 192 ..
 
tadāpyutsavamūrtau syāt pūjitāyāṃ tadutsavam .
kuryācchayanamūrtau ca śayanaṃ śāstrakovidaḥ .. 193 ..
 
yātrāvyakterabhāve tu mūlabimbe'rcanaṃ bhavet .
tadā snapanabimbe tu tadīyasnapanaṃ bhavet .. 194 ..
 
tadā śayanamūrtau syādutvo dvijasattama .
tadabhāve tu tat karma darbhamañcarije hitam .. 195 ..
 
viṣṭare viṣṭaraṃ kalpya rakṣārthaṃ kiñcidūnataḥ .
tadā mantreśakumbhesyācchastrakumbhe tadutsavam .. 196 ..
 
athavā cakrarājasya viṣṭare vā samācaret .
abhāve snapanavyakterdarpaṇe snapanaṃ bhavet .. 197 ..
 
tadabhāve nivedyaiva prakṣipet kalaśān kramāt .
ityevamuktaṃ devasya śayanaṃ ca prabodhanam .. 198 ..
 
yaduktamevāmakhilaṃ yathākālamasaṃbhavāt .
asvātantryādasāmarthyādvittābhāvāttu vā dvija .. 199 ..
 
drādaśīṣvakhilāsvevaṃ kuryāt saṃvatsarāntare .
parīte tu śayānāṃ tu cāturmāsye tu saṃyame .. 200 ..
 
bhaktairnirvahaṇīyaṃ tu tulābhogāvasānakam .
pūrvoktavidhinā śayyāṃ yo viṣṇoḥ parikalpayet .. 201 ..
 
so'cirāllabhate lakṣmīṃ saubhāgyamatulaṃ tathā .
putradārakuṭumbeṣu kadācit kenacit saha .. 202 ..
 
viyogaṃ nāpnuyāt kiñcidyoṣidvā puruṣastathā .
atulaṃ puṇyamāpnoti dīrghamāyuśca vindati .. 203 ..
 
rogācca mucyate rogī bhīto mucyeta vai bhayāt .
ajayyaḥ sarvaśatrūṇāṃ pūjya sarvajanasya ca .. 204 ..
 
bhuktvā bhogāṃstu vividhān viṣṇuloke mahīyate .
śeṣaśayyāgataṃ viṣṇuṃ yaḥ pūjayati bhaktitaḥ .. 205 ..
 
vibhavenātha bhaktyā vā tasya tupyati keśavaḥ .
tasmin kāle tu ye kicittatra tiṣṭhanti mānavāḥ .. 206 ..
 
yāti pāpaṃ kṣayaṃ teṣāmante svargaṃ vrajanti ca .
idaṃ śayyāvidhānaṃ tu śrṛṇuyādyastu vaiṣṇavaḥ .. 207 ..
 
trividhasya tu pāpasya kṣayastasya tu vai kṣaṇāt .
anena vidhinā yastu kuryādviṣṇoḥ prabodhanam .. 208 ..
 
sakāmānakhilān prāpya dīrghamāyuśca vindati .
vidhinānena yaḥ kuryāt pratisaṃvatsaraṃ dvija .. 209 ..
 
prabodhanaṃ tu devasya sa vai janmani janmani .
sukhaprabuddho bhavati sarvadoṣavivarjitaḥ .. 210 ..
 
sarveṣāṃ bāndhavādīnāṃ vandanīyastvasau naraḥ .
viṣṇorbhaktiparo brahnan sa gacchedvaiṣṇavaṃ padam .. 211 ..
 
dugdhābdhibhogiśayane bhagavānanato .
yasmin dine svapiti vātha vibudhyate vā .
tasminnananyamanasāmupavāsabhājāṃ .
puṃsāṃ dadāti sugatiṃ garuḍāṃsasaṃsthaḥ .. 212 ..

Chapter - 14
śrīḥ .
caturdaśo'dhyāyaḥ .
sanakaḥ .
snapanānāṃ vidhiṃ brahnan samākhyāhi savistaram .
yajhjñānāt sakalāḥ pūrṇāḥ nityanaimittikāḥ kriyāḥ .. 1 ..
 
śāṇḍilya .
śrṛṇuvatsa mahābuddhe sāvadhānena cetasā .
vidhānaṃ snapanānāṃ tu bahubhedavinirmitam .. 2 ..
 
prāsādasyāgrataḥ kuryānmaṇḍapaṃ tu tadarthataḥ .
prathamāvaraṇe vāpi dvitīyāvaraṇe'pi vā .. 3 ..
 
tṛtīyāvaraṇe vāpi caturthe pañcame'thavā .
āgneyyāṃ dakṣiṇasyāṃ vā nairṛtyāṃ paścime tu vā .. 4 ..
 
vāyavyāmuttarasyāṃ vā aiśānyāṃ vā yathā ruci .
kuryānmānādikaṃ sarvaṃ yāgamaṇḍapavaddvija .. 5 ..
 
vinā yāgasthalānmadye vediṃ cāpi tadūrdhvataḥ .
adhivāsaśca kumbhānāṃ sthāpanaṃ snapanaṃ tathā .. 6 ..
 
yujyatevai yathaikasyāṃ tathābhyūhya samācaret .
ācāryāṃścaturo vipra ṣaḍaṣṭau dvādaśāpi vā .. 7 ..
 
yajamānastu varayecchāstrajñān guruṇā saha .
pravīṇāṃśca bahutve tu tatsaṃkhyāniyatiḥ kṛtā .. 8 ..
 
teṣāṃ yathoktasaṃkhyānāmabhijñānāmasannidhau .
tādṛśān varayedviprāṃścatustridyekameva vā .. 9 ..
 
sādhakāṃścaturaḥ ṣaḍvā hyaṣṭau dvādaśa ṣoḍaśa .
varayecchāstrakuśalān pravīṇānuktakarmasu .. 10 ..
 
evaṃ sarveṣu yāgeṣu nityanaimittikātmasu .
ācāryāṇāṃ sādhakānāṃ saṃkhyāniyama īritaḥ .. 11 ..
 
saṃkhyāhīnaṃ na gṛṇḍīyādāpadyāpi kadācana .
mohena yadi gṛṇḍīyādbhayaṃ syādrājarāṣṭrayoḥ .. 12 ..
 
prāṅmukhe maṇḍape bhāge tṛtīye paścime sthite .
madhyasūtraṃ samāśritya snānapīṭhaṃ prakalpayet .. 13 ..
 
prāggataṃ pratyagāsye tu saumyāsye dakṣiṇāgatam .
tadāsye cottarāsaṃsthaṃ yathā lakṣaṇalakṣitam .. 14 ..
 
yadā snapanabimbādau bimbe snapanamācaret .
evaṃ tadā prakurvīta maṇḍapaṃ dvijasattama .. 15 ..
 
mūlabimbe yadā kuryāttadagre maṇḍapaṃ tadā .
tadānīṃ na tu kurvīta snānapīṭhaṃ dvijottama .. 16 ..
 
saptame pañcame vāpi pūrve snapanavāsare .
tṛtīye vā muniśreṣṭha tasminnahani vā dvija .. 17 ..
 
aṅkurānarpayitvā tu tataḥ snapanamārabhet .
yadā pūrvadine kuryāt kumbhānāmadhivāsanam .. 18 ..
 
tadānīṃ pūrvarātrau tu kuryāt kautukabandhanam .
pūrvedyurvighnite paścāttasminnahani vācaret .. 19 ..
 
yadā karmadine vipra kuryāt kumbhādhivāsanam .
tadānīṃ tu dine tasmin kuryāt kautukabandhanam .. 20 ..
 
tataḥ prabhāta ācāryaḥ kṛtasnānaḥ prasannadhīḥ .
praviśya maṇḍapaṃ sārdhaṃ paricaryāparairjanaiḥ .. 21 ..
 
śalākāsahitairdarbhaiḥ sahadevīvimiśritaiḥ .
mārjayet sarvato vipra prāṅmukho vā vāpyudaṅmukhaḥ .. 22 ..
 
ālepayedgomayena pūrvādīśānapaścimam .
nūtanenāmbareṇaiva gālitena jalena tu .. 23 ..
 
prokṣayet sarvadigvipra pañcagavyakuśāmbubhiḥ .
eko dvau bahavo vāpi deśikāḥ snapane smṛtāḥ .. 24 ..
 
navasūtradharāḥ sarve sarvālaṅkārasaṃyutāḥ .
navavastrottarīyāśca soṣṇīṣā gurusambhatāḥ .. 25 ..
 
niyamasthāstu bahavastathaiva paricārakāḥ .
yadyadyogyaṃ bhavedbrahnan snapane yatra yatra tu .. 26 ..
 
tat samastaṃ samāhṛtya maṇḍape saṃpraveśya ca .
snapanaṃ prārabhet paścāddeśikaḥ śāstrapāragaḥ .. 27 ..
 
snapanaṃ dvividhaṃ viddhi parāparavibhedataḥ .
paraṃ tu daśadhā proktaṃ pradhānādivibhedataḥ .. 28 ..
 
pradhānaṃ prathamaṃ viddhi dvitīyaṃ tu paraṃ smṛtam .
tṛtīyaṃ parasūkṣmaṃ syāt parasthūlaṃ caturthakam .. 29 ..
 
pañcamaṃ syāt sūkṣmaparaṃ sūkṣmasūkṣmaṃ tu ṣaṣṭhakam .
sūkṣmasthūlaṃ saptamaṃ syāt sthūlaṃ syāt paramaṣṭamam .. 30 ..
 
sthūlasūkṣmaṃ tu navamaṃ sthūlasthūlaṃ taduttaram .
caturdhā tvaparaṃ viddhi hyekaikaṃ navadhā sthitam .. 31 ..
 
uttamottamapūrveṇa bhedena dvijasattama .
parāparavibhedānāmeṣāṃ sādhāraṇaṃ sthitam .. 32 ..
 
anantakalaśaṃ nāmnā snapanaṃ sarvapūrakam .
eṣāṃ pradhānapūrvāṇāṃ sūtrapātapurassaram .. 33 ..
 
sarvamuddhāraparyantaṃ krameṇa śrṛṇu sattama .
lohajaṃ dārujaṃ vāpi mṛṇmayaṃ vā suśobhanam .. 34 ..
 
maṇḍapeśānadigbhāge saṃsthāpya jalabhājanam .
vediṃ prakṣālya toyena vastraiḥ saṃveṣṭya nūtanaiḥ .. 35 ..
 
sūtrapātaṃ tataḥ kuryāt kumbhasaṃkhyānurūpataḥ .
yathoktamānavistīrṇakṣetramaṇḍapamadhyataḥ .. 36 ..
 
maṇḍapasya tu viprendva prāgbhāgamavalambya vā .
svīkṛtya paścāt prāk pratyak dadyāt sūtracatuṣṭayam .. 37 ..
 
dakṣiṇottaragaṃ sūtrapañcakaṃ viniveśayet .
evaṃ kṛte bhavantyatra padāni dvādaśa dvija .. 38 ..
 
ekaikasya tu vistāraṃ tālaṃ prādeśabheva vā .
hastaṃ vā'ratnimātraṃ vā maṇḍapasyānurūpataḥ .. 39 ..
 
sahattvasya ca kumbhānāmevaṃ sarvatra cordhvataḥ .
piṣṭacūrṇairalaṅkṛtya caturdikṣu samantataḥ .. 40 ..
 
koṣṭheṣu pīṭhikāṃ kuryāttaṇḍulaivrīhibhistu vā .
tāsāṃ hi pratikoṣṭhaṃ tu kuryādāḍhakasaṃmitaiḥ .. 41 ..
 
ardhāthikaistribhiḥ praśthairathavā kevalaistribhiḥ .
ardhottareṇa vā vipra kuryāt prasthadvayena vā .. 42 ..
 
yadvā prasthadvayenaiva prasthenārdhottareṇa vā .
prasthena vā tadardhena tatpādenāthavā dvija .. 43 ..
 
turyāśrāmathavā vṛttāṃ kṛtvaivaṃ pīṭhikāṃ tataḥ .
sauvarṇā rājatā grāhyāstamrā vā bhedavarjitāḥ .. 44 ..
 
śrlakṣṇā na suṣirāḥ kumbhā caturviṃśāṅgulonnatāḥ .
vistṛtermadhyatastadvattadgalaṃ tryaṅgulonnatam .. 45 ..
 
tatamaṅguliṣaṭkena tatrāsyaṃ tryaṅgulaṃ smatam .
mekhalā parito jñeyā tryaṅgulā dvijasattama .. 46 ..
 
yadvā tadardhamānaṃ tu sarvamucchrāyapūrvakam .
yadvottamottamā vipra droṇamānodapūrakāḥ .. 47 ..
 
tadaṣṭamāṃśato nyūnāḥ kramāt prasthadvayābadhi .
adhamādhamakumbhāstu prasthamātrodapūrakāḥ .. 48 ..
 
evaṃ lakṣaṇayuktāstu kāryā vittānurūpataḥ .
cakrādhāroparisthāstu vitatāḥ kamaṭho darāḥ .. 49 ..
 
pāñcajanyavaligrīvāḥ śatapatramukhānanāḥ .
ūrdhvādhaḥ kaumudīmālāmaṇḍalālaṃkatṛtā dvija .. 50 ..
 
makārānanaśeṣābhiḥ amṛtāmbuprabāhakāḥ .
nadīsamudra śrīvṛkṣanānāmālyeḥ pariṣkatāḥ .. 51 ..
 
cakrādhārādhibhiryadvā rahitāḥ satyasaṃbhave .
mṛṇmayā vānukalpe tu bhedaśchidravivarjitāḥ .. 52 ..
 
pavkavimbaphalākārāḥ kālavṛttairvivarjitāḥ .
na dvitaptāḥ sutaptāśca hyekavarṇāstu susvanāḥ .. 53 ..
 
saṃgṛhya kṣālayet samyak śuddhatoyaiśca sarvataḥ .
sūtreṇa veṣṭayedyatnādaṅgulāṅgulamantaram .. 54 ..
 
paścime kalaśasthānāt kalaśānadhivāsayet .
śālibhiḥ sthaṇḍilaṃ kṛtvā kevale sthaṇḍile tu vā .. 55 ..
 
pūrvāgrānuttarāgrāṃśca kuśāṃstatra paristaret .
tāreṇa tatra kalaśān nyasya puṣpeṇa pūjya ca .. 56 ..
 
adhomukhāṃstu tāneva nyasya paṅktikrameṇa tu .
kuśānupari saṃstīrya prāṅmukhaṃ parameṣṭhinā .. 57 ..
 
darbhamudrāṃ pradarśyātha gandhatoyena sarvataḥ .
saṃprokṣya puṃsā viśvena vikiredakṣatāni ca .. 58 ..
 
nivṛtyā conmukhīkṛtya sarveṇa munipuḍgava .
pṛthaguddhṛtya kalaśān svasthāneṣu kramānnyaset .. 59 ..
 
kumbhanyāsādi sarvaṃ tu dviṣaṭkārṇena vācaret .
nirīkṣaṇādisaṃśuddhān kṛtvā sahṛdayena tu .. 60 ..
 
dvādaśākṣaramantreṇa mantrayet tān sakṛt sakṛt .
tenaiva pūjayet paścādarghyasrakacandanādinā .. 61 ..
 
tadāharaṇohamaṃ tu yathāśakti samācaret .
pūrṇāntamatha saṃpūrya kramāddravyairnibodha tat .. 62 ..
 
paṅktitraye paścimādi pūrvāntaṃ ca catuścatuḥ .
tatra dakṣiṇadikpaṅktau kalaśe paścime sthite .. 63 ..
 
dhātrīphalodakaṃ caiva lodhratoyamanantaram .
raktacandanatoyaṃ ca rajanīnīramuttamam .. 64 ..
 
tatastu madhyapaṅktau tu tathaiva viniveśayet .
granthipallavavāryeva tatastu tagarodakam .. 65 ..
 
priyaṅguvāri tadanu māṃsījalamataḥ param .
tathaivottarapaṅktau tu bhavedetaccatuṣṭayam .. 66 ..
 
siddhārthakodakaṃ caiva sarvauṣadhijalaṃ tataḥ .
sarvaratnodakaṃ caiva śuddhodakamataḥ param .. 67 ..
 
nyaset kūrcaṃ kuśaṃ dārbhamudagraṃ ṣoḍaśāṅgulam .
aṅgulaṃ granthimānaṃ tu mūlaṃ vai dvādaśāṅgulam .. 68 ..
 
śeṣamagraṃ bijānīyādityetat kūrcalakṣaṇam .
adhavārthāṅgulo granthiragraṃ vai vdyaṅgulaṃ bhavet .. 69 ..
 
mūlaṃ kuryāttu viprendra dvādaśāṅgulasaṃmitam .
brāhnaṇasya caturdarbhaṃ tridarbhaṃ kṣatriyasya tu .. 70 ..
 
dvidarbhaṃ tu viśāṃ kurcaṃ strīśūdrāṇāṃ tathā bhavet .
sarveṣāmathavā kūrcaṃ catussaptakṛtaṃ tu vā .. 71 ..
 
mūlamantreṇa tadanu pūjayed ddvādaśātmanā .
arghyālabhanapuṣpaiśca dhūpena munipuhgava .. 72 ..
 
apidhāya krameṇaiva vidhānaiḥ sūtraveṣṭitaiḥ .
pratikumbhaṃ tu vasanaiverṣṭayedvibhave sati .. 73 ..
 
ācchādya navavastreṇa sarvataḥ prāgudaṅmukhaḥ .
pūrvavat pūjayitvā tu tato homaṃ samārabhet .. 74 ..
 
aṣṭottaraśataṃ hutvā samidādīn pṛthak pṛthak .
pūrṇāhutiṃ tato huttatvā kalaśānabhimantrayet .. 75 ..
 
mūlamantreṇa sarveṣāṃ mnapanaṃ vihitaṃ dvija .
antarāntarayogena kumbhaiḥ śuddhodapūritaiḥ .. 76 ..
 
snapanaṃ cārghyadānaṃ ca dravyāṇāṃ tu samācaret .
dravyanyāsakrameṇaiva taduddhāraḥ prakīrtitaḥ .. 77 ..
 
pradhānametat kathitaṃ dviṣaṭkakalaśātmakam .
sarveṣāṃ kāraṇamidaṃ kāryāṇyanyāni sattama .. 78 ..
 
ambunā pañcagavyena kṣīreṇa tadanantaram .
dadnā dhṛtena madhunā sarvauṣadhijalena tu .. 79 ..
 
bījāmbuphalatoyaṃ ca gandhapuṣpāmbunā tataḥ .
hemaratnodakenātha pūritaṃ tu yathākramam .. 80 ..
 
kalaśānāṃ dviṣaṭkaṃ yat parametadudāthṛtam .
paccagavyadadhikṣīraghṛtamadhvikṣuvāriṇā .. 81 ..
 
sarvauṣadhīgandharatnaphalapuṣpajalaistathā .
kevalenodakenāpi krameṇa paripūritam .. 82 ..
 
dviṣaṭkametat kumbhānāṃ parasūkṣmamudāhṛtam .
payodadhighṛtakṣaudraiḥ sarvagandhodakena ca .. 83 ..
 
sarvauṣadhijalenāpi patrapuṣpaphalāmbubhiḥ .
bījāmbunā hemaratnajalenaikīkṛtena ca .. 84 ..
 
miśraiḥ puṇyasarittoyaiḥ paripūrṇaṃ krameṇa tu .
parasthūlamimidaṃ viddhi kalaśaṃ dvādaśātmakam .. 85 ..
 
sūtrapātādikaṃ cānyat tritaye'smin pradhānavat .
pañcadhā bhājite kṣetne bhāgāḥ syuḥ pañcaviṃśatiḥ .. 86 ..
 
bahiḥ prāgādiyogena kalaśānāṃ dviraṣṭake .
kṣīraṃ dadhi ghṛtaṃ caivamadhuvai rasamaikṣavam .. 87 ..
 
dhātrīphalādidaśakaṃ sarvauṣadhyantameva hi .
patrodakaṃ tataḥ paścāt tadantaḥ kalaśāṣṭake .. 88 ..
 
prāgādipuṣpatoyaṃ phalabījodake tvatha .
gandhodakaṃ ca tadanu hemaratnajale tathā .. 89 ..
 
puṇyatartsarettoyaṃ madye śuddhodakam nyasate .
dravyanyāsakrameṇaiva taduddhāra udāhṛtaḥ .. 90 ..
 
evaṃ kramād dravyayuktakalaśairdvijasattama .
snapanaṃ pañcaviṃśadbhi retat sūkṣmaparaṃ smṛtam .. 91 ..
 
pañcaviṃśatikoṣṭhāni kalpayitvā tu pūrvavat .
madhye śuddhodakaṃ nyasya bahirindrādiyogataḥ .. 92 ..
 
pūrvaṃ kṣīrāmbhasā pūrṇaṃ paraṃ śuddhena vāriṇā .
tṛtīyaṃ ratnatoyena hematoyena cāparam .. 93 ..
 
gandhasaṃmiśritaṃ cānyat phalapuṣpodakānvitam .
śālibījāmbhasā pūrṇabhaṣṭamaṃ parikīrtitam .. 94 ..
 
kumbhāṣṭakaṃ tu tadbāhyadigaṣṭakasamāśritam .
dhātrīphalodakaṃ pūrve pathyātoyaṃ tato'pare .. 95 ..
 
galūcīkṣodamanmasmin vibhītakajalaṃ pare .
kumārīvkathitaṃ toyaṃ vyāghrīsalilameva ca .. 96 ..
 
nāgarodakamanyasmin tathānyasmin madhūdakam .
vihito'tra samuddhāro dravyanyāsakrameṇa tu .. 97 ..
 
satyādyaiḥ pañcabhirmantraistribhiḥ siṃhādibhiḥ kramāt .
antarāvaraṇasthānāṃ kalaśānāṃ mahāmate .. 98 ..
 
ekaikaṃ saptadhāmantrya prāgādau tadbahiḥ sthitān .
kalaśāṃścakramantreṇa hṛdādyenābhimantrayet .. 99 ..
 
gāyatryāntargatairvipra kalaśaiḥ snāpayet kramāt .
dvitīyāvaraṇasthaistu upacārā hṛdā mune .. 100 ..
 
kevalenodakenātha astrajaptena secayet .
yadvā prāguditenaiva vartmanā sarvamācaret .. 101 ..
 
daśabhiḥ saptabhikumbhaiḥ sūkṣmasūkṣmamidaṃ smṛtam .
caturhastaṃ trihastaṃ vā kṣetraṃ sārdhadvihastakam .. 102 ..
 
dvihastaṃ vā samāpādya tadardhaṃ tu dvidhā bhavet .
ekena karṇikāṃ kuryāddvitayena dviraṣṭakam .. 103 ..
 
dalānāṃ tu tato brahnan karṇikopari vinyaset .
kalaśānāṃ catuṣkaṃ tu dikcatuṣkasamāśritam .. 104 ..
 
pūrvaṃ tu puṣpatoyena gandhodena tataḥ param .
svarṇodenāparaṃ cānyat sarvaratnajalena tu .. 105 ..
 
pūrvapatrāt samārabhya yāvadīśānagocaram .
ṣoḍaśānyān pratiṣṭhāpya tatraiva kalaśānmune .. 106 ..
 
prathamaṃ pañcagavyena kevalena tu pūrayet .
gomūtreṇa dvitīyaṃ tu tṛtīyaṃ gomayāmbunā .. 107 ..
 
tretāgnibhūtinā vipra caturthaṃ sodakena tu .
gajagovṛṣabhaśrṛṅgavalmīkākyamṛdā param .. 108 ..
 
śālikṣetrānnadīmadhyāt pajhaṣaṇḍācca parvatāt .
mṛdbhiḥ ṣaṣṭhaṃ tu kalaśaṃ pūraṇīyaṃ tato dvija .. 109 ..
 
saptamaṃ sarṣapāmbhobhiḥ sarvauṣadhibhiraṣṭamam .
kṣīreṇa navamaṃ viddhi dadhnā daśamamucyate .. 110 ..
 
ghṛtena caikādaśamaṃ madhunā dvādaśaṃ dvija .
sarvaistrayodaśaṃ bījaiḥ phalaiḥ sarvaiścaturdaśam .. 111 ..
 
samastadhānyairaparaṃ sarvagandhaistu ṣoḍaśam .
dalasthān pūrvamuddhṛtya dravyanyāsakrameṇa tu .. 112 ..
 
paścāttu karṇikāsaṃsthāṃstathaiva tu sumuddharet .
hṛdābhimantritaṃ kṛtvā ekaikaṃ kalaśaṃ purā .. 113 ..
 
snāpayenmūlamantraiṇa ekaikena tataḥ kramāt .
iti viṃśatibhiḥ kumbhairanvitaṃ dvijasattama .. 114 ..
 
sūkṣmasthūlamidaṃ proktaṃ tato'nyacchṛṇu vistṛtam .
prākpratyagāyataṃ sūtrapañcakaṃ viniveśya ca .. 115 ..
 
dakṣiṇottarasūtrānāmekādaśa vinikṣipet .
evaṃ kṛte tu koṣṭhāni catvāriṃśadbhavanti hi .. 116 ..
 
tatra paścimadikpaṅkterārabhya kramayogataḥ .
dakṣiṇāduttarāntaṃ ca kalaśānāṃ catuścatuḥ .. 117 ..
 
vinyasya pūrayettāṃstu kramāddravyairnibodha tat .
pādyārghyācamanīyārthadravyaiḥ pūrvoditaistrayam .. 118 ..
 
nagādādyantamadhyebhyo nadīmṛttīrasaṃbhavā .
hradādvalmīkaśikharādūgajadantakṣatīkṛtāt .. 119 ..
 
halotthā govṛṣaśrṛṅgaśālīnāṃ tu samudbhavā .
tathā ca pajhaṣaṇḍotthā tvekasmin gomayaṃ pare .. 120 ..
 
vanadāhasamudbhataṃ tathaiva ca mahānasāt .
tretāgnibhasma tvapare viniveśya ghaṭāntare .. 121 ..
 
anyasmin pañcagavyaṃ tu kuśodakasamanvitam .
saghṛtaṃ tailakumbhaṃ tu camasīvāripūritam .. 122 ..
 
palāśakhadirāśvatthaśamīlohitacandanam .
kaṣāyodakamanyasmin pare tu triphalodakam .. 123 ..
 
vacā śatāvarī kanyā vyāghrī siṃhī kṛtāñjaliḥ .
golomī siṃhalomī ca kuṣṭhaṃ bhūmyañjanaṃ tathā .. 124 ..
 
mahāgaruḍavegā ca kalaśe'nyatra sattama .
mahānīlā galūcī ca sahadevī śatāvarī .. 125 ..
 
viṣṇukrāntā ca kārkoṭā sāṃhā vahniśikhāpare .
yaṣṭī varāhakarṇī cāpyanyasmin gajapippalī .. 126 ..
 
śrīphalādyāni cānyasmin pāvanāni phalāni ca .
dadhikṣīrājyakumbhāṃśca dvau madhvikṣurasānvitau .. 127 ..
 
mūlānyambhoruhāṇāṃ ca tānyanyasmin ghaṭe nyaset .
drumāṇāṃ pāvanānāṃ tu sakṣīrāṇāṃ viśeṣataḥ .. 128 ..
 
patrapuṣpaphalopetamekasmin mañjarīgaṇam .
jātyādikamathaikasmin kausumīyaṃ latācayam .. 129 ..
 
rocanārajanīyugmaṃ bālamoṭātha pajhakam .
iti pañcakamanyasmin darbhadūrvāṅkurāṇi ca .. 130 ..
 
sāsyaṃ śālyaṅkuracayaṃ kalaśe hyapare tu vai .
sidadhārthakān sitādyāṃstu priyaṅguṃ gandhasaṃjñakam .. 131 ..
 
aparasmin nyaset kumbhe saha vai nāgakesaraiḥ .
grāmyāścoṣadhayaḥ sapta saptāraṇyā ghaṭadvaye .. 132 ..
 
bāhlīkaṃ candanaṃ caiva rasaṃ karpūrameva ca .
catuṣkametadapare tvanyasmin dhātavaḥ śubhāḥ .. 133 ..
 
tāmrajāmbūnadādyāstu pare ratnacayaṃ mahat .
nyasedvidrumajālaṃ ca dvaye muktāphalāni ca .. 134 ..
 
arghyodakamakamathaikasminnadītīrthodakaṃ dvaye .
sarvauṣadhighaṭaṃ caiva suśītāmbhoghaṭaṃ tataḥ .. 135 ..
 
sugandhapuṣpakalaśaṃ catvāriṃśat tvamī smṛtāḥ .
dravyanyāsakramoddhāra idaṃ sthūlaṃ paraṃ smṛtam .. 136 ..
 
śītāmbupūritānāṃ ca ghaṭānāṃ kevalaṃ dvija .
catvāriṃśat samāyuktaṃ sthūlasūkṣmaṃ prakāśitam .. 137 ..
 
gandhodakena pūrṇānāṃ catvāriṃśadbhireva ca .
samanvitaṃ ghaṭānāṃ tu sthūlasthūlaṃ prakīrtitam .. 138 ..
 
sūtrapātavidhānaṃ ca kumbhanyāsakramaṃ tataḥ .
uddhāraṃ cānayoḥ kuryāt sthūlādyasadṛśaṃ dvija .. 139 ..
 
bhaktiśraddhāvaśāccāpi vibhavānuguṇaṃ tu vā .
trividhaṃ sthūlabhedaṃ tu dviguṇaṃ tu samācaret .. 140 ..
 
anukalpe tadardhaṃ vā pādamaṣṭāṃśameva vā .
catuṣṭayaṃ vā kumbhānāṃ pratyekaṃ vā dvayaṃ dvayam .. 141 ..
 
ekaikaṃ vāpi viprendra sarvadravyamayaṃ ghaṭam .
navānāṃ paripūrṇānāmuktādanyadapekṣitam .. 142 ..
 
kuryādabhyūhya tat sarvaṃ pradhānoditavartmanā .
evaṃ tu daśadhā vipra parabhedāḥ prakāśitāḥ .. 143 ..
 
aparasya vibhedāṃstu krameṇa śrṛṇu sattama .
caturaśrīkṛte kṣetre hyekatriṃśadvibhājite .. 144 ..
 
koṣṭhakānāṃ navaśatamekapaṣṭistathaiva ca .
madhye paṅktitrayaṃ sthāpya mārjayettadbahirdvayam .. 145 ..
 
vīthyarthaṃ tadbahirbhūyaḥ sthāpya paṅktitrayaṃ punaḥ .
dvayaṃ vimṛjya vīthyarthaṃ sthāpayet saptakaṃ punaḥ .. 146 ..
 
vibhajya vā triṇavadhā hyekaikaṃ vimṛjeddvija .
vīthyarthaṃ saṃkaṭe deśe kalaśānāṃ tu pūrvavat .. 147 ..
 
krameṇa teṣu koṣṭheṣu kalaśān pūrvavannyaset .
ghṛtamuṣṇodakaṃ caiva ratnavāri phalodakam .. 148 ..
 
lohāmbho mārjanāmbhaśca gandhāmbho'kṣatavāri ca .
yavodakamatheśāntaṃ madhyādārabhya madhyame .. 149 ..
 
pādyamarghya tathācāmaṃ pañcagavyaṃ krameṇa tu .
dvicatuṣkeṇa saṃvītanakānāṃ tu madhyame .. 150 ..
 
aindrādyuttaraparyantaṃ vidiksthānāṃ tu madhyame .
dadhi kṣīraṃ madhu tathā kaṣāyaṃ vahnidikkramāt .. 151 ..
 
evaṃ saptadaśa proktaḥ pradhānadravyasaṃyutāḥ .
śeṣāścānye catuṣṣaṣṭiḥ śuddhodakasamanvitāḥ .. 152 ..
 
ityekāśītikalaśā madhyataḥ saṃsthitā dvija .
tatastvekonapañcāśatkalaśāstaddigaṣṭake .. 153 ..
 
tatra madhyamakumbheṣu diksthitānāṃ ca secayet .
gulodakaṃ cekṣurasaṃ nālikerarasaṃ tathā .. 154 ..
 
śāntivāri muniśreṣṭha pūrvadikkramayogataḥ .
vidiksthabrahnakumbheṣu secayenmaḍgalodakam .. 155 ..
 
āgneyādīśaparyantaṃ śiṣṭamanyacchatatrayam .
asītiyuktaṃ kumbhānāṃ tathaiva caturuttaram .. 156 ..
 
sugandhaiḥ śītalaistoyaiḥ saṃpūrṇaṃ dvijasattama .
pascānmadhyasthanavake madhyādīśānapaścimam .. 157 ..
 
vāsudevādvarāhāntaṃ mūrtīnāṃ navakaṃ yajet .
arghyālabhanamālyaiśca dhūpena ca yathākramam .. 158 ..
 
tadvahirnavakānāṃ tu brahnakumbheṣu pūjayet .
keśavādvāmanāntaṃ ca dvicatuḥ pūrvadikkramāt .. 159 ..
 
tata ekonapañcāśat kalaśānāṃ mahāmate .
pūjayedbrahnakumbheṣu śrīdharādyaṃ catuṣṭayam .. 160 ..
 
pūrvādyuttaraparyantaṃ vahnyādīśānapaścimam .
narādyaṃ kṛṣṇaparyantaṃ catuṣkaṃ pūjayeddvija .. 161 ..
 
prāgvat kūrcāni saṃnyasya cakrikābhiḥ pidhāya ca .
tata ācchādayedvarstrainūtanaistu pṛthak pṛthak .. 162 ..
 
tata ūrdhvaṃ yajeddevaṃ vāsudevaṃ jagatpatim .
pādyamarghyaṃ tathācāmaṃ pañcagavyaṃ ghṛtaṃ dadhi .. 163 ..
 
payo madhu kaṣāyaṃ ca uṣṇāmbhaḥ phalapāri ca .
mārjanāmbho 'kṣatāmbhaśca ratnāmbho lohavāri ca .. 164 ..
 
gandhāmbhaśca yavāmbhaśca gulodekṣurasau tathā .
nālikerarasaṃ cāpi śāntitoyaṃ ca maṅgalam .. 165 ..
 
krameṇānena viprendra hyācaret snapanaṃ vibhoḥ .
mūlamantreṇa sarveṣāṃ snapanaṃ vihitaṃ dvija .. 166 ..
 
athavā pādyapūrvaṃ tu gandhatoyāvasānakam .
ṛgbhiḥ puruṣasūktasya tathedaṃ viṣṇurityṛcā .. 167 ..
 
yavāmbho gulatoyādyaṃ catuṣkaṃ śāntipaścimam .
tvaṃ viṣṇuriti mantreṇa viṣṇornukamiti dvija .. 168 ..
 
snāpayenmaṅgalādyena toyena munipuṅgava .
yenābhiṣiñceddeveśaṃ pradhānakalaśena tu .. 169 ..
 
tacchuddhavārikalaśaistanmantreṇābhiṣecayet .
pratidravyaṃ tu vastreṇa hyarghyālabhanamālyakaiḥ .. 170 ..
 
dhūyena ca samabhyarcya tatastenābhiṣecayet .
yadvārghyaṃ pādyamācāmaṃ gandhasragdhūpadīpakam .. 171 ..
 
dadyādyathākramaṃ sarvaṃ kevalaṃ cārdhyameva vā .
yuktaṃ śatacatuṣkeṇa saptatyā ca trayeṇa ca .. 172 ..
 
kumbhānāṃ snapanaṃ hyetaduttamotamamucyate .
hīnamaṣṭāṣṭasaṃkhyātairantaśśuddhodavāribhiḥ .. 173 ..
 
kalaśaiḥ snapanaṃ yattu tat syāduttamamadhyamam .
tathā paṅkticatuṣkaṃ tu hīnaṃ syāt pūrvaniścitāt .. 174 ..
 
yadetat snapanaṃ yuktamekāśītyā ca madhyataḥ .
dikṣu caikonapañcāśaccatuṣkena vidikṣu ca .. 175 ..
 
brāhnadaivikabhāgasthaiḥ kalaśairanvitaṃ dvija .
śeṣaiḥṣaṣṭayuttaraśatasaṃkhyātaiḥ śuddhavāribhiḥ .. 176 ..
 
vihīnaṃ kalaśairvipra tadbhaveduttamādhamam .
śatadvayena kumbhānāṃ caturdiksaṃsthitena ca .. 177 ..
 
caturhīnena vai vipra hyekāśītyā ca madhyataḥ .
saṃyuktaṃ snapanaṃ prāgvat tadbhavenmadhyamottamam .. 178 ..
 
aṣṭāṣṭaparisaṅkhyātairantaḥ śuddhodavāribhiḥ .
kalaśairyad bhaveddhīnaṃ tat syānmadyamamadhyamam .. 179 ..
 
ekāśītyā ca kumbhānāṃ madhyatastu samanvitam .
dikṣu caikonapañcāśanmadhyasthanavasaṃyutam .. 180 ..
 
śeṣaiḥ śuddhodakalaśairvihīnaṃ madhyamādhamam .
paṅktīnāmaṣṭakenātra hīnaṃ kṣetraṃ tu kalpayet .. 181 ..
 
ekāśītyā ca kumbhānāṃ kevalaṃ pūrvavad dvija .
adhamottamametattu snapanaṃ parikīrtitam .. 182 ..
 
dvātriṃśadbhistu kalśaiḥ sauṇasthaiḥ śuddhavāribhiḥ .
vihīnaṃ snapanaṃ yattad bhaveda dhamamadhyamam .. 183 ..
 
yaccatuṣṣaṣṭikalaśairvihīnaṃ sarvadiksthitaiḥ .
śuddhodakairdvijaśreṣṭha tadbhaveda dhamādhamam .. 184 ..
 
navadhā saptadhā vātra kṣetraṃ kṛtvā tu pīḍayet .
dvayaṃ catuṣkaṃ vā śiṣṭaṃ kumbhānāṃ sthāpanārthataḥ .. 185 ..
 
ityuktamādyaṃ navadhā dvitīyaṃ śrṛṇu sattama .
caturaśrīkṛte kṣetre hyaṣṭādaśavibhājite .. 186 ..
 
yadvā ṣoḍaśadhā vipra paṅktiṣaṭkaṃ tu madhyataḥ .
saṃsthāpya tadbahirvīthyai mārjayeddvitayaṃ dvija .. 187 ..
 
ekaikaṃ vāpi tadbāhye sthāpayettu catuṣṭayam .
pūrvavatteṣu kalaśān nyasya dravyāṇi nikṣipet .. 188 ..
 
madhye kumbhacatuṣke tu sarvaratnajalaṃ tataḥ .
dvitaye mauktikaṃ prācyāmekasmin vahnidiggate .. 189 ..
 
vajraṃ yāmyadvaye vipra gomedakamanantare .
ekasminnindranīlaṃ tu puṣyarāgaṃ tato dvaye .. 190 ..
 
paścimasthe tu vāyavye hyekasmin brahnarāgakam .
candrakāntaṃ dvaye saumye hyekasmin vidrumaṃ pare .. 191 ..
 
dvitīyāvaraṇe prācyāmājyaṃ kumbhadvaye dvija .
kumbha āgneyakoṇasthe hyekasmignaupamānikam .. 192 ..
 
kṣīraṃ dvaye dakṣiṇasthe nairṛtyāṃ mārjanaṃ tathā .
dadhi dvaye paścimasthe gandho vāyavyakoṇage .. 193 ..
 
saumyadvaye mākṣikaṃ syāt kaṣāyaṃ ceśakoṇage .
gandhodakena saṃpūrṇaṃ kumbhānāṃ śiṣṭamaṣṭakam .. 194 ..
 
evaṃ madhyasthitāḥ kumbhāḥ ṣaṭtriṃśatsaṃkhyayā dvija .
caturviṃśattu kalaśāḥ pratidikkaṃ tu tadbahiḥ .. 195 ..
 
vidiksthitāstu pratyekaṃ kalaśāḥ ṣoḍaśa dvija .
pūrvadiksaṃsthitānāṃ tu kumbhānāṃ madhyame sthite .. 196 ..
 
catuṣke'rghya tathā pādyaṃ dakṣiṇe paścime tathā .
ācāmaṃ saumyamadhyasthacatuṣke pañcagavyakam .. 197 ..
 
vahnidikkalaśānāṃ tu catuṣke madhyasaṃsthite .
tailaṃ gulodaṃ nirṛtau vāyusaṃsthe tilodakam .. 198 ..
 
akṣataṃ tvīśadiksaṃsthe hyaṣṭāviśottaraṃ śatam .
avaśiṣṭaṃ tu kumbhānāṃ pūrṇaṃ gandhodakena tu .. 199 ..
 
arghyādisarvaratnāntamuddhārakrama iṣyate .
arghyaṃ pādyaṃ tathācāmaṃ pañcagavyaṃ tataḥ param .. 200 ..
 
tailaṃ gulodakaṃ caiba tilodaṃ cākṣatodakam .
ājyaṃ tathā caupamānyaṃ kṣīraṃ mārjanameva ca .. 201 ..
 
dadhi gandhaṃ mākṣikāni kaṣāyaṃ mauktikaṃ tathā .
vajrādisarvaratnāntamaṣṭakaṃ kramaśo dvija .. 202 ..
 
śatadvayena kumbhānāṃ caturnyūnena saṃyutam .
etat snapanamākhyātamuttamottamasaṃjñitam .. 203 ..
 
caturaśrīkṛte kṣetre caturdaśavibhājite .
koṣṭhakānāṃ bhavatyatra caturnyūnaṃ śatadvayam .. 204 ..
 
madhye paṅkticatuṣkaṃ tu saṃsthāpya parimārjayet .
ekaikaṃ vīthaye bāhye sthāpayecca catuṣṭayam .. 205 ..
 
tatrāpi koṣṭhakānāṃ tu kalaśasthāpanārthataḥ .
saṃśthāpyāṣṭottaraśataṃ śeṣāṇi parimārjayet .. 206 ..
 
pūrvavatteṣu kalaśān nyasya dravyāṇi nikṣipet .
vinyasedratnanicayaṃ madhye kumbhacatuṣṭayam .. 207 ..
 
prāṅbhadhyasūtrāddakṣiṇataḥ kalaśe mauktikaṃ dvija .
etaddakṣiṇataḥ saṃśthe vajragomedake kramāt .. 208 ..
 
indranīlaṃ puṣyarāgaṃ paścimasthe dvaye tathā .
brahnarāgaṃ candrakāntaṃ somadiksthe dvaye dvija .. 209 ..
 
prāṅbhadhyasūtrottarato vidrumaṃ kalaśe dvija .
evaṃ dviṣaṭkaṃ kumbhānāṃ madhyataḥ  taddigaṣṭake .. 210 ..
 
pratidikkalaśānāṃ tu dviṣaṭkaṃ dvijasattama .
teṣāṃ madhyasthite kumbhe catuṣke prāgdigāditaḥ .. 211 ..
 
arghyaṃ tailaṃ tathā pādyaṃ gulāmbvācamanīyakam .
tilodakaṃ pañcagavyamakṣataṃ tvīśapaścimam .. 212 ..
 
śeṣāḥ kumbhāścatuṣṣaṣṭiḥ pūrṇā gandhodakena tu .
arghyādisarvaratnāntamuddhārakrama iṣyate .. 213 ..
 
evamaṣṭottaraśataiḥ kumbhairuttamadhyamam .
caturaśrīkṛte kṣetre trayodaśavibhājite .. 214 ..
 
paṅktīnāṃ pañcamaṃ madye saṃsthāpya parimārjayet .
ekaikaṃ vīthaye bāhye sthāpayet tritayaṃ punaḥ .. 215 ..
 
madhyame ratnakumbhaṃ tat prāgādīśāvasānakam .
muktāphalaṃ tathā vajraṃ gomedakendranīlakau .. 216 ..
 
puṣyarāgo brahnarāgaścandrakāntaśca vidrumaḥ .
tadbahiḥ prākakrameṇaiva dhṛtaṃ caivopamānikam .. 217 ..
 
kṣīraṃ mārjanatoyaṃ ca dadhi gandhaṃ ca mākṣikam .
kaṣāyamaṣṭau śiṣṭāśca gandhāmbhaḥ paripūritāḥ .. 218 ..
 
evaṃ madhyasthitā vipra kalaśāḥ pañcaviṃśatiḥ .
aṣṭakaṃ navakānāṃ tu tadbahistu digaṣṭake .. 219 ..
 
teṣāṃ madhye kramādardhyaṃ tailaṃ pādyaṃ gulodakam .
ācāmaṃ tilatoyaṃ ca pañcagavyaṃ tathākṣatam .. 220 ..
 
prāgāśādīśadiṅniṣṭhaṃ śiṣṭamaṣṭāṣṭakaṃ dvija .
pūritaṃ gandhatoyena hyevaṃ kumbhasamanvitam .. 221 ..
 
navatyā saptādhikayā tadbhaveduttamādhamam .
tripañcadhā kṛte kṣetre bhāgānāṃ tu bhavanti hi .. 222 ..
 
śatadvayaṃ tathā pañcaviṃśatirmunipuṅgava .
paṅktīnāṃ pañcakaṃ madhye tadbahirvimṛjeddvayam .. 223 ..
 
vīthyarthaṃ tadbahirbhūyaḥ sthāpayet tritayaṃ dvija .
tanmadhye ratnakalaśaṃ diksthite tu catuṣṭaye .. 224 ..
 
ratnāṣṭakaṃ mauktikādi dvandvaśaḥ pūrvadikkramāt .
prāgādīśānaparyantaṃ tadbahiḥ kalaśāṣṭake .. 225 ..
 
ghṛtapūrvakaṣāyāntadravyāṇāmaṣṭakaṃ dvija .
aindrādinavakānāṃ tu hyaṣṭānāṃ dvija madhyame .. 226 ..
 
arghyādyakṣataparyantaṃ kramādīśānapaścimam .
śeṣāḥ kumbhāscatuṣṣaṣṭirgandhodakasamanvitāḥ .. 227 ..
 
pañcāśītighaṭopetametat syānmadhyamottamam .
madhyame ratnatoyaṃ tu tadbahiḥ kalaśāṣṭakam .. 228 ..
 
muktādidruvyasaṃyuktaṃ pūrvavannavakādbahiḥ .
ityekāśītikalaśairbhavenmadhyamamadhyamam .. 229 ..
 
saptadhā bhājite kṣetre catvāriṃśannavottaram .
koṣṭhakāni bhavantyatra kalaśān vinyasettataḥ .. 230 ..
 
pūrvavaddravyasaṃyuktāḥ kalaśāḥ pañcaviṃśatiḥ .
capurviṃśatiśeṣāstu śuddhodakasamanvitāḥ .. 231 ..
 
evamekonapañcāśatkalaśairmadhyamādhamam .
ratnādikakaṣāyāntā yuktāḥ saptottarā daśa .. 232 ..
 
aṣṭau gandhodasaṃyuktā etat syādadhamottamam .
śuddhodāṣṭakahīnaṃ tadbhavedadhamamadhyamam .. 233 ..
 
ratnādividramāntena dravyasaṅghena saṃyutam .
navakaṃ kalaśānāṃ yat tadbhavedadhamādhamam .. 234 ..
 
evaṃ dvitīyabhedāstu kīrtitāḥ  tṛtīyaṃ śrṛṇu .
kṣetraṃ tu saptadhā kṛtvā prāgvadāpādya saṃsthitam .. 235 ..
 
udaṅmukhasthito būtvā praṇavaṃ bandhayettataḥ .
tanmudrāṃ vinyaset kumbhe jitantākhyena madhyataḥ .. 236 ..
 
daivike'ṣṭākṣaraiḥ kumbhān prāṅmukhaḥprāgdigāditaḥ .
mānuṣāṃstu dviṣaṭkena ṣoḍaśaprāgudaḍmukhaḥ .. 237 ..
 
phaṭkāraiḥ paitṛkān vipra nyaset pratyagudaṅmukhaḥ .
tanmudrāṃ bandhayitvā tu madhyāduttarapaścimam .. 238 ..
 
kumbhānāṃ pañcake vipra pādyārghyācamanānyapi .
pañcagavyaṃ ghṛtaṃ cāpi pañcopaniṣadaiḥ kramāt .. 239 ..
 
vidikkumbhacatuṣke tu vahnyādīśānapaścimam .
dadhi kṣīraṃ madhu tathā hyuṣṇāmbhomūrtivācakaiḥ .. 240 ..
 
caturbhiḥ kalaśairvipra tadvahirdikcatuṣṭaye .
kaṣāyaṃ mārjanāmbhaśca phalāmbhaḥ parimārjanam .. 241 ..
 
āgneyādīśaparyantaṃ kalaśānāṃ catuṣṭaye .
ratnodaṃ sarvalohāmbhaḥ kuśāmbhaḥ saktuvāri ca .. 242 ..
 
kṣipet krameṇa viprendra varṇairaṣṭākṣaroditaiḥ .
śuddhāmbhasāntarālasthaṃ pūritaṃ kalaśāṣṭakam .. 243 ..
 
prāgagnimadhyādārabhya īśaprāṅbhadhyapaścimam .
praṇavākhyena mantreṇa kevalena tato vahiḥ .. 244 ..
 
dikkumbhānāṃ catuṣke tu gandhāmbhaḥ puṣpavāri ca .
aupamānikasaṃjñaṃ ca tathācāmalakodakam .. 245 ..
 
āgneyādikrameṇaiva kalaśānāṃ catuṣṭaye .
akṣatāmbhastilāmbhaśca yavāmbhastaṇḍulodakam .. 246 ..
 
dviṣaṭkamantreṇa tato viṣṇugāyatriyā dvija .
śeṣāḥ ṣoḍaśa śuddhāmbhaḥ paripūrṇāḥ krabheṇa tu .. 247 ..
 
evaṃ saṃpūrayitvā tu praṇamyāñjalimudrayā .
vāsudevādiyāgādyaṃ sarvaṃ kṛtvā tu pūrvavat .. 248 ..
 
dravyanyāsakrameṇaiva samuddhāraḥ prakīrtitaḥ .
mūlamantreṇa vai dadyāt sarvaṃ yadvā dvijottama .. 249 ..
 
idaṃ viṣṇvākhyataḥ pādyamarghyamāpo vahantviti .
āpaḥ punantvityācāmaṃ gāyatryā pañcagavyakam .. 250 ..
 
dhṛtaṃ dadyāttato vipra ghṛtaṃ śukramasīti ca .
dadhikrā iti mantreṇa dadhi dadyāttataḥ param .. 251 ..
 
kṣīramāpyāyayasveti padhuvāteti vai madhu .
ādityaḥ śukramityevamuṣṇāmbho munipuṅgava .. 252 ..
 
tataḥ kaṣāyatoyaṃ tu śadasaspatimityṛcā .
śannodevīrityanena dadyādvai mārjanaṃ tataḥ .. 253 ..
 
gaṇānāmiti mantreṇa dadyāccaiva phalodakam .
tvaṃ viṣṇuriti mantreṇa dadyāttu parimārjanam .. 254 ..
 
agna āyāhivītaye iti ratnodakaṃ tataḥ .
iṣetveti ca lohāmbhastvagnimīke kuśodakam .. 255 ..
 
kimitta iti mantreṇa dadyāt saktūdakaṃ tataḥ .
dadyācchuddhodakānyaṣṭāvāpo asmāniti kramāt .. 256 ..
 
aṣṭau gandhodakādīni mānastokyā nivedayet .
śeṣān puruṣasūktena ṣoḍaśa pratyṛcaṃ kramāt .. 257 ..
 
evamekonapañcāśatkalaśairuttamottamam .
bahiḥṣoḍaśa śuddhodairhīnamuttamamadhyamam .. 258 ..
 
tatrastheḥ koṇakalaśairhīnaṃ syāduttamādhamam .
antaḥ śuddhodakasthāne sthitaṃ gandhodakāṣṭakam .. 259 ..
 
vihīnaṃ sarvakalaśairbahirāvaraṇasthitaiḥ .
tadantaḥ pañcaviṃśadbhiranvitaṃ madhyamottamam .. 260 ..
 
mānuṣe dikcatuṣkena hīnaṃ madhyamamadhyamam .
tatrasthaiḥ sarvakalaśairhīnaṃ syānmadhyamādhamam .. 261 ..
 
navakaṃ kalaśānāṃ yattadbhavedadhamottamam .
tṛtīyamevaṃ kathitaṃ caturthaṃ śrṛṇu sattama .. 262 ..
 
madhyasthitaikakumbhena tadbhavedadhamādhamam .
tṛtīyamevaṃ kathitaṃ caturthaṃ śrṛṇu sattama .. 263 ..
 
saptabhakte sthitā bhāgāścatvāriṃśannavottaram .
ghṛtamuṣṇodakaṃ caiva ratnavāri phalodakam .. 264 ..
 
lohāmbho mārjanāmbhaśca gandhāmbho'kṣatavāri ca .
yavodakamatheśāntaṃ madhyādārabya madhyame .. 265 ..
 
pādyamarghyaṃ tathā'cāmaṃ pañcagavyaṃ tathā dadhi .
payo madhu kaṣāyaṃ ca digvidikṣu ca tadbahiḥ .. 266 ..
 
gulodakaṃ cekṣurasaṃ nālikerarasaṃ tathā .
śāntivāri caturdikṣu pūrvādikramayogataḥ .. 267 ..
 
vidikkumbhacatuṣkeṣu vinyasenmaṅgalodakam .
śeṣā bhāgāścaturviśacchūnyāḥ syurdvijasattama .. 268 ..
 
mantrārcanaṃ tathoddhāro yathā cādyottamottame .
uttamottamametaddhi snapanaṃ parikīrtitam .. 269 ..
 
pañcabhāgīkṛte sthāne kalaśāḥ pañcaviṃśatiḥ .
mūlamantreṇa kalaśān vinyasya prokṣayettataḥ .. 270 ..
 
dravyāṇi nikṣipettena prāṅmukhaḥ prayato vaśī .
brāhnaṃ tu madhyamaṃ kumbhaṃ snānatoyena pūrayet .. 271 ..
 
tatastu mānuṣe bhāge prāgādye dikcatuṣṭaye .
pādyamarghyaṃ tathā'cāmaṃ pañcagavyaṃ tathaiva ca .. 272 ..
 
ghṛtaṃ dadhi tathā kṣīraṃ madhu cāgneyapūrvakam .
indrāgnimadhyādārabya tadīśāntarapaścimam .. 273 ..
 
uṣṇodakaṃ kaṣāyaṃ ca mārjanaṃ ca phalodakam .
tilāmbu ratnatoyaṃ ca lohatoyaṃ kuśodakam .. 274 ..
 
tatastu daivike bhāge pūrvavaddikcatuṣṭaye .
gandhodakaṃ ca puṣpāmbha aupamānyāmalodake .. 275 ..
 
āgneyādīśaparyantamakṣatāmbhastathaiva ca .
nālikerarasaṃ cekṣurasaṃ vai taṇḍulodakam .. 276 ..
 
evaṃ ca pañcaviṃśadbhiḥ kumbhairuttamamadhyamam .
pādyaṃ ca madhyame bhāge prāgādīśānapaścimam .. 277 ..
 
arghyamācamanaṃ cāpi pañcagavyaṃ ghṛta dadhi .
kṣīraṃ madhūṣṇatoyaṃ ca antarāleṣu vai kramāt .. 278 ..
 
kaṣāyaṃ mārjanāmbhaśca phalāmbhaḥ parimārjanam .
ratnāmbho lohatoyaṃ ca kuśāmbhaścoṣṇatoyakam .. 279 ..
 
tatastu daivike bhāge prāgādīśānapaścimam .
gandhāmbhaḥ puṣvatoyaṃ ca aupamānyāmalāmbunī .. 280 ..
 
akṣatāmbhastilodaṃ ca yavodaṃ taṇḍulodakam .
vihitaśca samuddhāraḥ pādyāttaṇḍulapaścimāḥ .. 281 ..
 
evaṃ tu pañcaviṃśadbhiḥ snapanaṃ cottamādhamam .
saptabhakte sthale prāgvaddhṛtācchāntyambu paścimam .. 282 ..
 
kalaśairekaviṃśadbhiḥ snapanaṃ madhyamottamam .
tridhā vibhakte koṣṭhānāṃ navakaṃ tatra sattama .. 283 ..
 
madhyādīśānaparyantaṃ dhṛtaṃ dadhi payo madhu .
tathodvartanacūrṇaṃ ca tataḥ koṇacatuṣṭaye .. 284 ..
 
uṣṇodakaṃ ca gandhāmbhaḥ puṣpāmbho maṅgalodakam .
dravyanyāsakrameṇaiva samuddhāraḥ prakīrtitaḥ .. 285 ..
 
evaṃ tu navabhiḥ kumbhairbhavenmadhyamamadhyamam .
ghṛtaṃ payo dadhi madhu gandhahemāmbunī tathā .. 286 ..
 
ratnāmbhaścoṣadhīvāri śālicūrṇāni ca kramāt .
madhyamādīśadiṅniṣṭhametat syānmadhyamādhamam .. 287 ..
 
madhyame dikcatuṣke tu pañcaganyaistu pañcakam .
āgneyādīśaparyantaṃ kalaśānāṃ catuṣṭayam .. 288 ..
 
śuddhāmbhasā tu saṃpūrṇametat syādadhamottamam .
madhye ratnajalaṃ dikṣu kumbhānāṃ tu catuṣṭayam .. 289 ..
 
muktādiratnasaṃyuktaṃ dvandvayogena sattama .
evaṃ tu pañcabhiḥ kumbhairbhavedadhamamadhyam .. 290 ..
 
sarvaratrajalaṃ madhye digdvaye pūrvapaścime .
dvau kumbhau tatra pūrvasmin mauktikādicatuṣṭayam .. 291 ..
 
catuṣkaṃ puṣparāgādi hyanyasmin dvijasattama .
evaṃ kumbhatrayeṇaiva snapanaṃ tvadhamādhamam .. 292 ..
 
evaṃ hyaparabhedāstu ṣaṭtriṃśat saṃprakāśitāḥ .
kumbhādhivāsapūrvaṃ tu sarvaṃ pūrvavadācaret .. 293 ..
 
ājyasya daivataṃ devo vāsudevaḥ paraḥ smṛtaḥ .
uṣṇāmbhasaḥ saṅkarṣaṇaḥ pradyumno ratnabāriṇaḥ .. 294 ..
 
phalāmbhaso'niruddhastu bhagavān daivataṃ dvija .
nārāyaṇastu mantrātmā lohatoyasya daivatam .. 295 ..
 
mārjanasya hayagrīvo viṣṇuḥ syādgandhavāriṇaḥ .
nṛsiṃho'kṣatatoyasya varāho yavavāriṇaḥ .. 296 ..
 
pādyasya keśavo devo'rghyasya nārāyaṇaḥ smṛtaḥ .
deva ācamanīyasya mādhavastvadhidevatā .. 297 ..
 
govindaḥ pañcagavyasya viṣṇustu dadhidaivatam .
madhusūdanasaṃjñastu payaso devatā smṛtā .. 298 ..
 
trivikramākhyo madhunaḥ kaṣāyasya ca vāmanaḥ .
bhagavān śrīdharākhyastu gulatoyasya devatā .. 299 ..
 
devadevo hṛṣīkeśa ikṣusārasya daivatam .
dāmodaro'dhidaivaṃ tu nālikerāmbhaso dvija .. 300 ..
 
pajhanābhastu bhagavān śāntitoyasya devatā .
naro nārāyaṇaścaiva hariḥ kṛṣṇastathaiva ca .. 301 ..
 
āgneyādīśaparyantaṃ devatā maṅgalāmbhasaḥ .
parimārjanasaṃjñe tu śaṅkhaḥ syādadhitaivatam .. 302 ..
 
kuśodakasya pajhaṃ syādgadā syāt saktuno dvija .
vanamālā puṣpatoye cakraṃ syādaupamānike .. 303 ..
 
kirīṭamadhidaivaṃ tu bhavedāmalakāmbhasaḥ .
kaustubhastilatoyasya śrīvatsastaṇḍulāmbhasaḥ .. 304 ..
 
ekāśītisthitānāṃ tu śuddhodānāṃ tu devatā .
kāntyādyunnatiparyantamaṣṭakaṃ pratidikkramāt .. 305 ..
 
bahirekonapañcāśacchuddhatoyeṣu ca kramāt .
svadhādigāyatryantāstu śaktayo hyadhidevatāḥ .. 306 ..
 
aṣṭāvaṣṭau tu pūrvādidikṣvaganyādividikṣu ca .
anyeṣāṃ snapanānāṃ tu sarveṣāṃ dvijasattama .. 307 ..
 
maryādā caiva hṛṣṭiśca śuddhodeṣvadhidevatā .
kalaśānāṃ tu garuḍaḥ śeṣaḥ sūtrasya daivatam .. 308 ..
 
kūrcānāṃ tu paraṃ brahna cakrikānāṃ tu cakrarāṭ .
vāsasāṃ vāsudevastu sarveṣāṃ ca sa eva vā .. 309 ..
 
mārjanaṃ prokṣaṇaṃ caiva śakṛtā cānulepanam .
sūtrapātamalaṅkāraṃ piṣṭacūrṇaiḥ samantataḥ .. 310 ..
 
dvādaśākṣaramantreṇa kārayet pañca mantravit .
pañcopaniṣadā mantrī kalaśānadhivāsayet .. 311 ..
 
viṣṇugāyatriyā tatra koṣṭheṣu kalaśān nyaset .
tatra dravyādhidevānāṃ vācakaiḥ pūrayet kramāt .. 312 ..
 
kūrcāṃstu prakṣipetteṣu dviṣaṭkabrahnavidyayā .
tattaddravyādhidevāṃstu tattaddravyeṣu pūjayet .. 313 ..
 
cakrikāḥ sthāpayet paścāccakramantreṇa sādhakaḥ .
vāsobhiśchādayet paścāddviṣaṭkārṇena mantravit .. 314 ..
 
vastrāpanayanaṃ kuryānmūlamantreṇa mantravit .
praṇavena tu sūtrāṇi cchittvā tenābhivandya ca .. 315 ..
 
uddhtya viṣṇugāyatryā dadyāddhaste gurostathā .
yasmin yasminna mantro'tra vihitaḥ karmaṇi dvija .. 316 ..
 
dvādaśākṣaramantraṇa tattat kuryādvicakṣaṇaḥ .
athavā sarvakarmāṇi dvādaśākṣaravidyayā .. 317 ..
 
pūrvoktaḥ parabhedānāṃ snapanānāṃ mahāmate .
arghyādidravyanicayaḥ itareṣāṃ tu kathyate .. 318 ..
 
viṣṇuparṇī ca dūrvā ca pajhaṃ śyāmākameva ca .
etāni pādyasyāṅgāni catvāri dvijapuṅgava .. 319 ..
 
gandhapuṣpe'kṣataphale yavasiddhārthakaṃ tilam .
kuśāgramarghyasyāṅgāni hyetānyaṣṭau bhavanti hi .. 320 ..
 
lavaṅgajātitakkolamaṅgamācamanīyake .
śakṛdrasaṃ ca gomūtraṃ kṣīraṃ dadhi ghṛtaṃ tathā .. 321 ..
 
aṅgāni pañcagavyasya pañcaitāni ca sarvataḥ .
śamyodumbarabilvānāṃ palāśavaṭayostathā .. 322 ..
 
khadirāśvatthayoścāpi vikaṅkatatarostathā .
tvaksāraṃ tu kaṣāyaṃ syāt sarvapāpāpanodanam .. 323 ..
 
kuṣṭhaṃ māṃsī haridre dve murāśaileyacampakāḥ .
vacākaccoramustāśca sarvauṣadhyaḥ prakīrtitāḥ .. 324 ..
 
palāśabilvavakulakadambāmraśirīṣajāḥ .
nyagrodhāśvatthajāścāpi pallavāḥ patravāriṇaḥ .. 325 ..
 
ketakīmallikā jātinandyāvartotpalodbhavāḥ .
pajhacampakakundotthāḥ kusumāḥ puṣpavāriṇaḥ .. 326 ..
 
kadalīvilvacūtāśca panasaṃ mātulaṅgakam .
nālikeraṃ cāmalakaṃ bījapūraṃ phalāmbhasaḥ .. 327 ..
 
aṅgānyetāni viprāṣṭau phalāni kathitāni vai .
yavagodhūmakatrīhiśālimudgapriyaṅgukāḥ .. 328 ..
 
māṣanīvārakau cāṅgaṃ kathitaṃ bījavāriṇaḥ .
bāhlīkaṃ candanaṃ caiva karpūramagaruṃ tathā .. 329 ..
 
gandhāṅgāni ca catvāri tvathavā munipuṅgava .
candanaṃ kuṅkumaṃ māṃsī hariberaṃ mutaṃ tathā .. 330 ..
 
uśīraṃ kuṣṭhamagaru gandhāmbho 'ṅgaṃ tu cāṣṭakam .
sūryakāntaṃ pajharāgamindrakāntaṃ tathaiva ca .. 331 ..
 
vaiḍūryaṃ cāpyayaskāntamindranīlapravālakau .
garuḍaṃ puṣyarāgaṃ ca sphaṭikabrahnarāgakau .. 332 ..
 
vajraṃ mauktikamaṅgāni ratnodasya athavā dvija .
maṇimuktāphalaṃ vajraṃ pravālaṃ puṣyakaṃ tathā .. 333 ..
 
ratnodakāṅgānyetāni pañca vai kathitāni te .
aparasnapanānāṃ tu dvitīyaṃ navakaṃ vinā .. 334 ..
 
tatra muktāphalaṃ vajraṃ gomedakendranīlakau .
puṣyarāgaṃ brahnarāgaṃ candrakāntaṃ ca vidrumam .. 335 ..
 
ratnāmbhaso'ṣṭāvaṅgāni hyamūni ghaditāni vai .
sahadevī śirīṣaṃ ca rajanī sūryavartinī .. 336 ..
 
sadābhadrā kuśāgrāṇi mārjanāṅgāni ṣaḍ dvija .
rukmaṃ rūpyaṃ ca tāmraṃ cāpyayastrapukameva ca .. 337 ..
 
ahgāni kathitānyeva pañca vai lohavāriṇaḥ .
tilasiddhārthanīvārayavaveṇuyavāni ca .. 338 ..
 
tulasīpatrayuktāni śāntambho 'ṅgāni caiva ṣaṭ .
indravallyaṅkuraṃ pajhamaśvatthāṅkurameva ca .. 339 ..
 
ekapajhaṃ ca catvāryaṅgāni maṅgalavāriṇaḥ .
nadyāṃ taṭāke valmīke parvate caiva mṛttikā .. 340 ..
 
parimārjanavastūni kathitāni dvijottama .
śaṅkhaṃ cakraṃ ca kūrmaṃ ca vainateyaṃ tathaiva ca .. 341 ..
 
kuryāt pratikṛtiṃ lohairaupamānikamucyate .
śuddhodakalaśāḥ sarve candanaikāṅgasaṃyutāḥ .. 342 ..
 
athavānantakalaśaṃ nāmnā sakalapūrakam .
yadetasya vidhānaṃ tva krameṇa śrṛṇu vistṛtam .. 343 ..
 
pūrvavanmaṇḍapaṃ kuryāccatvāriṃśatkarāyatam .
dvātriṃśatkaravistāraṃ caturdvārādisaṃyutam .. 344 ..
 
dhvajādyairapyalaṃkāraiḥ pūrvavat suvibhūṣitam .
āpādyā vā prapāmātraṃ yathābhimatadeśagam .. 345 ..
 
yāgārthamaṇḍapaṃ prāgvat kalpayet tatsamīpataḥ .
ukte dine'ṅkurāropaṃ kṛtvā karmadināt purā .. 346 ..
 
tadarthān sarvasaṃbhārān saṃbhṛtya susamāhitaḥ .
deśikendrastu pūrvedyuḥ susnātaśca kṛtāhnikaḥ .. 347 ..
 
bhūṣaṇairvividhairvastrairnūtanaiśca vibhūṣitaḥ .
sitoṣṇīṣottarīyaśca citrairmālyairalaṃkṛtaḥ .. 348 ..
 
caturbhiraṣṭabhirvā ryaistādṛśairapi sādhakaiḥ .
tatsaṃkhyaiḥ śāstrakuśalaiḥ kañcukādivibhūṣitaiḥ .. 349 ..
 
anyaiśca susitairvastraiḥ sthagitānananāsikaiḥ .
tattatprayogakuśalairanekaiḥ paricārakaiḥ .. 350 ..
 
prāpte'parāṅṇasamaye kṛtvā dvārsthārcanaṃ viśet .
yāgārthamaṇḍapaṃ tatra devaṃ kumbhādike yajet .. 351 ..
 
tatraiva vā yajedbimbaṃ bahnau santarpya pūrvavat .
tato'nujñāṃ samādāya krameṇa munipuṅgava .. 352 ..
 
anukalpavidhāne tu prāsādaṃ saṃpraviśya ca .
mūlabimbaṃ tu saṃpūjya arghyālabhanamālyakaiḥ .. 353 ..
 
dhūpena ca tato'nujñāṃ samādāyārabhet tataḥ .
dvārsthābhyarcanapūrvaṃ tu viśet snapanamaṇḍapam .. 354 ..
 
prokṣayet pañcagavyena dviṣaṭkārṇena sarvataḥ .
nānāvidhāni puṣpāṇi vikiret sarvadik tathā .. 355 ..
 
siddhārthakāṃśca bījāni tato maṇḍapamadhyataḥ .
sārdhadvāviṃśatikaraṃ bhajet kṣetraṃ tu pañcadhā .. 356 ..
 
ekaikaṃ navadhā bhūyaścacatvāriṃśacca pañca ca .
paṅktayaścāpi koṣṭhānāṃ pañcaviṃśottaraṃ bhavet .. 357 ..
 
dvisahasraṃ tato madhye kalaśasthāpanārthataḥ .
ekāśīti ca koṣṭhāni saṃsthāpya parimārjayet .. 358 ..
 
paritovīthaye paṅktidvitayaṃ tadbahiḥ punaḥ .
pūrvādidikcatuṣke tu ekāśītipadāni ca .. 359 ..
 
kalpayet pārśvato vīthyai punaḥ paṅktidvayaṃ bhavet .
caturṣu koṇeṣvekonapañcāśatkoṣṭhakāni tu .. 360 ..
 
kalpayettatra cāpyekāśītimadhyānusārataḥ .
madhyato navakaṃ sthāpya paṅktyaikāṃ lopayet pari .. 361 ..
 
bahiḥ paṅktidvaye dikṣu ṣaṭkaṃ ṣaṭkaṃ vidikṣu ca .
catuścatuśca saṃsthāpya śeṣāṇi parimārjayet .. 362 ..
 
tadbahiḥ parito vīthyai lumpet paṅktidvayaṃ tataḥ .
koṇāni kalpayedyatnāt padaṣoḍaśakāni tu .. 363 ..
 
tatpārśve lopayet paṅktimekaikāṃ dikcatuṣṭaye .
paṅktidvayena dvārāṇāmantarbhāgāstrayo bahiḥ .. 364 ..
 
pañcapārśve tu śobhārthaṃ caturatarbahirdvayam .
tadantaḥ paṅktitritaye tnayastriṃśatpadāni tu .. 365 ..
 
vīṃthyā sahaikatāṃ nītvā hyekaikaṃ sthāpayedbahiḥ .
dvārāṇāmapi koṇānāṃ madhye ṣoḍaśasaṃkhyayā .. 366 ..
 
paccaviṃśatikoṣṭhāni sthāpayitvā tu pārśvataḥ .
anyayonyaṃ lopayet paṅktimekaikāṃ tu mahāmune .. 367 ..
 
evamāpādya kumbhānāṃ padāni sthāpanārthataḥ .
tataḥ sugandharajasā sitena susamā dvija .. 368 ..
 
aṅguṣṭhavistarotsedhā ṛjvī rekhāstu kalpayet .
vikīrya koṣṭheṣu rajaḥ paścāddvārāṇi pūrayet .. 369 ..
 
tenaiva śobhāṃ pītena vicitraiḥ kusumānvitaiḥ .
latābṛndairmuniśreṣṭha vīthīḥ sarvatra bhūṣayet .. 370 ..
 
tataḥ saṃgṛhya kalaśān pūrvalakṣaṇalakṣitān .
aṣṭottaraśataṃ kṛtvā mūlamantreṇa vai ghṛtam .. 371 ..
 
gāyatryā vā tato dvārā catuṣke pūrvadikkramāt .
dvau dvau saṃsthāpya kalaśau kumudādīn prapūjya ca .. 372 ..
 
puṣpairabhyarcya koṣṭhāni vicitrairmantnamantnitaiḥ .
sarvadhānyaiḥ prayatnena kalpayitvā tu pīṭhikāḥ .. 373 ..
 
tāsu dvau dvau kuśāgrau ca nikṣipenmūlamantrataḥ .
sūtreṇa veṣṭhitān kṛtvā kalaśān pūrvavaddvija .. 374 ..
 
gāyatryā kṣālayitvā tān koṣṭheṣu nyasya tārataḥ .
adhomukhān nyaset pṛṣṭhe parameṣṭhyātmanā kuśān .. 375 ..
 
tataḥ saṃprokṣayet puṃsā pañcagavyena tān kuśaiḥ .
viśvena vikiret sarvānakṣatāṃśca tadūrdhvataḥ .. 376 ..
 
uttānaye nnivṛtyā tān kramādyatnena vai tataḥ .
gālitena tu toyena sugandhaiścandanādikaiḥ .. 377 ..
 
vāsitena tu tān vipra sarveṇāpūrayet kramāt .
madhyaikāśītimaghyasthanavake madhyakumbhake .. 378 ..
 
sūryakāntaṃ pajharāgaṃ vaiḍūryaṃ candrakāntakam .
ayaskāntamindranīlaṃ pravālaṃ gāruḍaṃ tathā .. 379 ..
 
puṣyarāgaṃ sphāṭikaṃ ca brahnarāgaṃ ca mecakam .
vajraṃ ca rajataṃ caiva mauktikaṃ tāmrameva ca .. 380 ..
 
sarvāṇyetāni nikṣipya tadbahirnavakāṣṭake .
pūrvādīśānaparyantaṃ madhyakumbheṣu vai kramāt .. 381 ..
 
dravyāṇi ṣoḍaśaitāni dvandvayogena vinyaset .
dvisaptati ca saṃkhyeṣu nyaseccheṣeṣu mauktikam .. 382 ..
 
pūrvaikāśītimadhyasthanavake madhyagocare .
kadalīpanasāmrāṇāṃ kṣīrikābadarākhyayoḥ .. 383 ..
 
mātulaṅgakesarayoḥ ha vyajambīrayorapi .
phalāni nikṣipet paścāttadbahirnavakāṣṭake .. 384 ..
 
prāgādīśānaparyantaṃ mātulaṅgaṃ ca dāḍimam .
nāraṅgaṃ cāpi jambīraṃ takkolaṃ badarīṃ tathā .. 386 ..
 
kṣudrapūrvaṃ ca panasaṃ kadalīmocake tathā .
kramāddvandvaprayogeṇa madyakummeṣu vinyaset .. 387 ..
 
navakāṣṭakakummeṣu badarāṇi vinikṣipet .
uśīra kuṅkumaṃ caiva māṃsī malayajaṃ tathā .. 388 ..
 
muraṃ ca hariberaṃ ca kuṣṭhaṃ cāgarumeva ca .
ekāśītipade yāmye viśvānyetāni nikṣipet .. 389 ..
 
madhye madhyasthakalaśe pūrvādikramayogataḥ .
śeṣeṣu madhyakumbheṣu nyasedekaikajaṃ phalam .. 390 ..
 
vinikṣipenmalayajameteṣāmaṣṭakeṣu ca .
samudravāpīkūpānāṃ taṭākānāṃ hradasya ca .. 391 ..
 
vṛṣṭīnadīhimānāṃ ca toyāni pratipādayet .
vāruṇe madhyame kumbhe ekaikaṃ śeṣamadhyame .. 392 ..
 
śeṣeṣu cāṣṭavargyeṣu śuddhodāni vinikṣipet .
yavagodhūmakabrīhiśālimudgapriyaṅgukān .. 393 ..
 
māṣanīvārakau vāpi navake madhyame ghaṭe .
śeṣeṣu dhānyamekaikaṃ madyakumbheṣu ca kramāt .. 394 ..
 
aṣṭakeṣu ca siddhāni toyāni pratipādayet .
āgneyaikonapañcāśannavake pūrayedghṛtam .. 395 ..
 
ṣaṭkeṣvaindrādiyogena gomūtraṃ gomayaṃ tathā .
kṣīraṃ dadhi vinikṣipya koṇeṣūṣṇodakaṃ nyaset .. 396 ..
 
nairṛte madhyanavake tailaṃ vinyasya tadbaṣiḥ .
śeṣeṣu catvāriṃśatsu kalaśeṣu gulodakam .. 397 ..
 
vāyavyanavake madhye nyaset tailaṃ tu sārṣapam .
kalaśeṣu ca śeṣeṣu vinyasedaikṣavaṃ rasam .. 398 ..
 
īśānaikonapañcāśannavake madhu vinyaset .
śeṣeṣu nālikerāmbhaḥ tatkṣīraṃ vāpi vinyaset .. 399 ..
 
aindrādipañcaviṃśatsu prathame madhyame ghaṭe .
kṣetratīrthābdhiśailebhyaḥ sūkarākhyabilādgajāt .. 400 ..
 
valmīkādvṛṣaśṛṅgācca mṛdamādāya pūrayet .
śeṣeṣvaṣṭasu caikaikaṃ ṣoḍase gandhavāri ca .. 401 ..
 
sahadevī vacā caiva śatamūlī śatāvarī .
kumārī ca galūcī ca siṃhī vyāgrī tathaiva ca .. 402 ..
 
dvitīye madhyame kumbhe vinyasya bahiraṣṭake .
ekaikaṃ prākkrameṇaiva ṣoḍaśe pūrvavadbhavet .. 403 ..
 
nyagrodhodumbarāśvatthajambūbilvapalāśajaiḥ .
śirīṣamadhukotthaiśca tvagrasairmadhyamaṃ ghaṭam .. 404 ..
 
tṛtīye pūrayitvāṣṭau vyastaiḥ ṣoḍaśapūrvavat .
palāśabilvavakulakadambāmraśirīṣajān .. 405 ..
 
nyagrodhāśvatthajān kṣiptvā caturthe pallavān ghaṭe .
madhyame'ṣṭāsu ca vyastān prāgvat ṣoḍaśa vinyaset .. 406 ..
 
mallikājātivakulanandyāvartapriyaṅgujaiḥ .
pajhacampakakundaiśca puṣpairāpūrya madhyamam .. 407 ..
 
kalaśaṃ pañcamavyastairaṣṭau śeṣāṃstu pūrvavat .
siddhārthaṃ sarṣapaṃ māṣaṃ rocanāṃ gosamudbhavām .. 408 ..
 
indrayavaṃ veṇuyavaṃ śamīśyāmākabījake .
ṣaṣṭhe madhyasthite kumbhe nyasedaṣṭāsu ca kramāt .. 409 ..
 
vyastāni tāni dravyāṇi prāgvat śeṣāṃstu ṣoḍaśa .
tilaṃ vanatilaṃ caiva jīrakaṃ kṛṣṇajīrakam .. 410 ..
 
atasīṃ śatapuṣpāṃ ca kuṭhāracchinnameva ca .
ṛṣibījaṃ ca vinyasya madhyakumbhe tu saptame .. 411 ..
 
ekaikaṃ bahiraṣṭāsu prāgvat ṣoḍaśasu dvija .
ṣaṣṭiśyāmākaśālīnāṃ nīvārasya ca taṇḍulam .. 412 ..
 
dūrvākuśendravallīnāmaṅkurān pippalasya ca .
nyasenmadhyeṣṭame'ṣṭāsu vyastānanyeṣu pūrvavat .. 413 ..
 
kuśodīcyekṣukāśānāmuśīraśarapuṅkhayoḥ .
agarvapāmā rgayośca mūlāni navame nyaset .. 414 ..
 
kumbhe madhyasthiteḥ 'ṣṭāsu vyastānanyeṣu pūrvavat .
tulasyāḥ kṛṣṇatulasyāśca granthiveṇorapicchadāḥ .. 415 ..
 
bhṛṅgarājasya bilvasya śamyāḥ ketaki jātayoḥ .
daśame madhyame'ṣṭāsu vyastān śeṣeṣu pūrvavat .. 416 ..
 
mustānagaramustākhyakande kuvalayasya ca .
kumudotpalayoścāpi śītalīyakakandakam .. 417 ..
 
kalhārasya kaśerośca kande ekādaśe kṣipet .
madhye kummeṣu caitāni kramādanyeṣu pūrvavat .. 418 ..
 
mudgamāṣakaniṣpāvaśimbavrīhiyavāṅkurān .
āḍhakānāṃ kulutthānāmaṅkurān dvādaśe kṣipet .. 419 ..
 
madhyakumbhe'ṣṭake vyastān prāgvat ṣoḍaśasu dvija .
śaṅkhāpuṣpī sadābhadrā viṣṇukrāntyekaphajhayoḥ .. 420 ..
 
balāyāḥ kharamañjaryāḥ sahāyāśca tathaiva ca .
aṅkurān sahadevyāśca yadhye kumbhe trayodaśe .. 421 ..
 
vinyasyāṣṭāsu ca vyastānanyeṣu prāgvadācaret .
śvetārkaṃ brahnadaṇḍīṃ ca tathā brahnasuvarcalām .. 422 ..
 
saraktāṃ ca viraktāṃ ca pṛśniparṇīṃ sthirāṃ tathā .
paraṇḍaṃ cāpi vinyasya madhye kumbhe caturdaśe .. 423 ..
 
aṣṭāsu tāni vyastāni prāgvadanyeṣu vinyaset .
surabhīṃ pajhakiñjalkaṃ nāgakesarameva ca .. 424 ..
 
patramelātvacaṃ caiva latāṃ kastūrikāṃ tathā .
jātīphalaṃ ca vai pañca daśamai madhyasaṃsthite .. 425 ..
 
kumbhe nyasyāṣṭake vyastaṃ śeṣaṃ pūrvavadācaret .
suvarṇaṃ rajataṃ tābhramāyasaṃ trapu sīsakam .. 426 ..
 
āraṃ kāṃsyaṃ ca vinyasya ṣoḍaśe madhyasaṃsthite .
kalaśe'ṣṭāsu ca vyastaṃ prāgvat ṣoḍaśasu dvija .. 427 ..
 
evaṃ dravyāṇi vinyasya krameṇa susamāhitaḥ .
tata āgneyakoṇe tu devasyārādhanārthataḥ .. 428 ..
 
arghyāderdravyanicayaṃ madhuparkaṃ ca vinyaset .
tato nirṛtikoṇe tu saridrāśālipiṣṭake .. 429 ..
 
dūrvāmaśvatthapatraṃ ca siddhārthaṃ ca tathākṣatam .
mālyāni pūrvakumbhaṃ ca nyasennīrājanārthataḥ .. 430 ..
 
tathācodvartanārthaṃ ca cūrṇaṃ godhūmaśālijam .
rajanīcūrṇasaṃmiśramīṣat pajhakabhāvitam .. 431 ..
 
camaṣīṃ ca khaliṃ caiva tathā ca munipuṅgava .
candanaṃ mukhalepārthaṃ ghṛṣṭakarpūrabhāvitam .. 432 ..
 
campakairmuramāṃsībhyāṃ hariberaiḥ samanvitam .
piṣṭamāmalakaṃ caiva śiraḥ snānārthakaṃ nyaset .. 433 ..
 
pṛthak pṛthak ca pātreṣu tato vāyavyakoṇake .
dhautavastraṃ karaṇḍaṃ ca puṣpamālyādibhājanam .. 434 ..
 
tata īśānakoṇe tu śalākānyāyasāni tu .
āyasā gulikāścaiva tathā sandaṃśanaṃ dvija .. 435 ..
 
anyadyadupayogi syāt sthāpayet tadyathāruci .
etaduktaṃ samastaṃ vā yathābhimatakoṇagam .. 436 ..
 
madhyaikāśītimadhyasthanavake madhyasaṃsthite .
kumbhe yajedvāsudevaṃ tataḥ prāgādiyogataḥ .. 437 ..
 
diksthānāṃ navakānāṃ tu madhyeṣu prabhavakramāt .
caturo vāsudevādīn vidiksthānāṃ tu madhyataḥ .. 438 ..
 
īśādivahniparyantaṃ tānevāpyayayogataḥ .
madhyaṃ śuddhadkakummeṣu satyaṃ sarveṣu pūjayet .. 439 ..
 
bahirdiṅnavakānāṃ tu śuddhodeṣu ca dikkramāt .
suparṇaṃ garuḍaṃ caiva tārkṣyaṃ tu vihageśvaram .. 440 ..
 
vahnyādīśānaparyantaṃ navakānāṃ catuṣṭaye .
śuddhodeṣu ca tāneva krameṇa paripūjayet .. 441 ..
 
ekāśītiṣu dikstheṣu pūrvādikramayogataḥ .
madhyakumbheṣu ṣaṭtriṃsaśatsaṃkhyāteṣu yathākramam .. 442 ..
 
pajhanābhādayo vipra devā vedavidantimāḥ .
pūjyā navakayuktyā tu madhyādiśānapaścimam .. 443 ..
 
madhye śuddhodakumbheṣu yajet kalkikasvarūpiṇam .
vahirnavakaśuddhodakalaśeṣu yajet prabhum .. 444 ..
 
pātālaśayanākhyaṃ tu paścādagnidigāditaḥ .
caturṣu koṇeṣvekonapañcāśannavakeṣu ca .. 445 ..
 
madhyeṣu keśavādīnāṃ kramāt trikacatuṣṭaye .
ādyān dikstheṣu kumbheṣu dvidīyāṃstu caturṣvapi .. 446 ..
 
vidikstheṣu tṛtīyāṃśca ṣaṭkaṃ ṣoḍaśake kramāt .
cakrādivajraparyantamastraṣoḍaśakaṃ yajet .. 447 ..
 
koṇastheṣu catuṣkeṣu nyasecchaktiṃ tataḥparam .
aindrī dakṣiṇataḥ pañcaviṃśatau prathame yajet .. 448 ..
 
sarvasampatpradāṃ lakṣmīṃ madhyakumbheṣu tadbahi .
aṣṭāsa puṣṭi tadbāhya kānti ṣoḍaśake dvija .. 449 ..
 
emādyeṣu cānyeṣu pañcaviṃśatiṣu krāma .
prabhādīnā ca śaktīnāṃ triy triyayaṃ yajet .. 450 ..
 
tatrāpi pañcadaśame bahiḥ ṣoḍaśake nyaset .
kirīṭa manti me pañcaviṃśatau tritayaṃ yajet .. 451 ..
 
śrīvatsakaustubhaṃ cāpi vanamālāṃ tathaiva ca .
vāsudevādimantraistu vanamālāntimaiḥ kramāt .. 452 ..
 
aṣṭāviṃśatisaṃkhyaṃ tu hutvājyaṃ tu yathāruci .
pūrṇān datvā tataḥ kumbhān saṃpātavidhinā stṛśet .. 453 ..
 
pidhāya cakrikābhistu sarvānuktakrameṇa tu .
vāsobhiśchādayet paścānnūtanaistu paṛthak pṛthak .. 454 ..
 
bhūyaḥ pūrṇāhutiṃ datvā dikṣu bhūtabaliṃ haret .
mṛdādisarvaratnāntamuddhārakrama iṣyate .. 455 ..
 
pūrvaṃ viṣṇornukamiti mantreṇa ca mahāmate .
pūrvādīśānaparyantaṃ mṛtkumbhairabhiṣicya ca .. 456 ..
 
sarvamṛtkalaśenaiva madhyasthena tato bahiḥ .
kumbhaiḥ ṣoḍaśabhirvipra prāgādikramayogataḥ .. 457 ..
 
evameva kramaḥ sarvapañcaviṃśatiṣu dvija .
pratadviṣṇuri tyanena mūlādbhirabhiṣecayet .. 458 ..
 
pratatte viṣṇuvāsa iti kaṣāyairanvitāmbubhiḥ .
yasya tripūrṇe tyetena kalaśaiḥ pallavānvitaiḥ .. 459 ..
 
tadasye ti ca mantreṇa puṣpairāpūritairghaṭaiḥ .
tāvāmiti ca mantreṇa siddhārthādisamanvitaiḥ .. 460 ..
 
pravaḥ pāntami tyetena tilādyanvitavāribhiḥ .
paro mātre timantreṇa ṣaṣṭyādidravyavāribhiḥ .. 461 ..
 
na te viṣṇo rityanena kuśamūlānvitāmbubhiḥ .
irāvatī ti mantreṇa tulasyādijalaistataḥ .. 462 ..
 
ato deve ti mantreṇa mustākandādisaṃyutaiḥ .
idaṃ viṣṇuri tyanena mudgādyaṅkurapūritaiḥ .. 463 ..
 
trīṇi pade ti mantreṇa śaṅkhapuṣpādivāribhiḥ .
viṣṇoḥ karmāṇī tyanena śvetārkādyambubhistataḥ .. 464 ..
 
tadviṣṇo riti mantreṇa surabhyādijalaistataḥ .
tadviprāsa ityanena snāpayellohavāribhiḥ .. 465 ..
 
prāgekāśītikalaśaiḥ snāpayet kramayogataḥ .
pūrvādimadhyaparyantanavake snapanakramaḥ .. 466 ..
 
aindreṇa navakenādāvuruyajñāya ityṛcā .
indrāviṣṇū dṛṃhite ti vahnidiksaṃsthitena ca .. 467 ..
 
iyaṃ manīṣe ti yāmyena navakenābhiṣecayet .
vaṣaṭ te viṣṇuvāse ti nairṛtena tataḥ param .. 468 ..
 
tisrovāca ityanena vāruṇena mahāmate .
yovardha oṣadhi mantreṇa vāyavyanavakena tu .. 469 ..
 
starīratvadabhavatī ti saumyena navakena tu .
īśānadiksthitenaiva yasmin viśveti cetyṛcā .. 470 ..
 
idaṃ vacaḥ parjanyāye ti snāpayenmaghyamena tu .
yāmyekāśītikalaśaistataḥ saṃsnāpayedvibhum .. 471 ..
 
sahasraśīrṣaṃ deva miti mantrapurassaraiḥ .
santataṃ sirābhi ritiparyantaiśca krameṇa tu .. 472 ..
 
aṣṭamantrairmuniśreṣṭha prāgādinavakāṣṭakaiḥ .
etaireva samastaistu snāpayenmadhyamena tu .. 473 ..
 
ekāśītyā tu vāruṇyā kalaśairabhiṣecayet .
samudrajyeṣṭhā ityanena pūrvādinavakena tu .. 474 ..
 
vāpīkūpataṭākābdhirhradavṛṣṭisamudbhavaiḥ .
yā āpo divyā iti mantreṇaivābhiṣecayet .. 475 ..
 
nadyambhasā snāpanīta yāsāṃ rāje tyṛcā tataḥ .
yāsu rāje ti mantreṇa himatoyena vai tataḥ .. 476 ..
 
samudrajyeṣṭhapūrvaistu caturbhirmadhyamena tu .
tato'bhiṣiñcet saumyaikāśītikumbhaiḥ krameṇa tu .. 477 ..
 
yadimā iti mantreṇa śākreṇa navakena tu .
yasyauṣadhi rityetena vahnidiksaṃsthitena tu .. 478 ..
 
sākaṃ yakṣme ti yāmyena anyāvo iti nairṛte .
yāḥ phalinī ti mantreṇa vāruṇyāṃ navakena tu .. 479 ..
 
muñcatu mā śapayyā diti vāyudiṅnavakena tu .
āpaḥ punantvitya nena somadiksaṃsthitena tu .. 480 ..
 
oṣadhīḥ somarājñī ti mantraiṇaiśānakena tu .
yā oṣadhīssomarājñī viṣṭhitā iti madhyataḥ .. 481 ..
 
tato'gnyekonapañcāśatkalaśairabhiṣecayet .
gāyatryā caindraṣaṭkena gandhadvāre ti yāmyataḥ .. 482 ..
 
payasvatīroṣadhaya iti ṣaṭkena paścime .
dadhikrāvṇa ityṛcā saumyaṣaṭakena tatparam .. 483 ..
 
samyaka sravanti saritaḥ sūktenaiva ghṛtena ca .
nairṛtaikonapañcāśatkalaśairabhiṣecayet .. 484 ..
 
tejosī tyādiyajuṣā tailena snāpayettataḥ .
dvādaśākṣaramantreṇa prākkrameṇa guḍodakeḥ .. 485 ..
 
tejasītyādi mantreṇa vāyau tailestu sārṣapeḥ .
dvādaśārṇākhyamantreṇa sarvairikṣurasaistataḥ .. 486 ..
 
madhuvātādibhirmantraiḥ kalaśairmadhupūritaiḥ .
pūrvoditena mantreṇa nālikerajalaiḥ kramāt .. 487 ..
 
tenevoṣṇajalaiḥ paścādvahnyādīśānapaścimam .
sutaptāyoguḍakṣepāt sañjātoṣṇaistadaiva tu .. 488 ..
 
udvartayettayo devaṃ drapadā dīti mantrataḥ .
śirasyāmalakaṃ dadyā nmānastoke ti mantrataḥ .. 489 ..
 
prakṣālya śuddhatoyaiśca bahubhiśca sugandhibhiḥ .
madhyaikāśītikalaśaistataḥ saṃsnāpayet kramāt .. 490 ..
 
sahasraśīrṣe tyanayā ṛcaindrīnavakairghaṭaiḥ .
aṣṭābhiraṣṭadiksaṃsthairmaghyamena dvitīyayā .. 491 ..
 
dvābhyāṃ dvābhyāṃ tathā ṛghbhāṃ kramānnavakasaptakaiḥ .
pauruṣeṇa tu sūktena samastena śanaiḥ śanaiḥ .. 492 ..
 
snāpayeddevadeveśaṃ madhyasthanavakena tu .
yadvā sarvasya vaśina mityādyairmanubhiḥ kramāt .. 493 ..
 
mahopaniṣadantasthaiḥ diksthitaiḥ kalaśāṣṭakaiḥ .
eka eva nārāyaṇa iti madhyagatena tu .. 494 ..
 
yadvā dviṣaṭkamantreṇa sarvakumbhaiḥ krameṇa tu .
mṛdādi sarvaratnāntaṃ snāpayeddvijasattama .. 495 ..
 
uddhāra evaṃ kathitaḥ śrṛṇu karmakramaṃ dvija .
prabhāte tu kṛtasnānaḥ kṛtakautukamaṅgalaḥ .. 496 ..
 
deśikendrastathānyaiśca deśikaiśca samanvitaḥ .
prāsādaṃ saṃpraviśyātha nityaṃ nirvartya pūrvavat .. 497 ..
 
yāgamaṇḍapamāsādya rajobhiḥ pūrya maṇḍalam .
kumbhamaṇḍalayoriṣṭvā prāsādaṃ saṃpraviśya ca .. 498 ..
 
tatastvarghyādibhirbhogaiḥ mūlabimvaṃ tu pūjayet .
tasmāt snapanabimbe tu samāvāhya tathaiva ca .. 499 ..
 
iṣṭvālaṃkṛtya vividhairvastrairmālyaiśca bhūṣaṇaiḥ .
śibikādau samāropya sarvālaṅkārasaṃyutam .. 500 ..
 
pūrvoktavartmanā vipra ninayet snānamaṇḍapam .
snānapīṭhe samāropya pūrvoditavidhānataḥ .. 501 ..
 
yathākramaṃ samabhyarcya yāvadātmanivedanam .
tatastu devadevasya kuryāt kautukabandhanam .. 502 ..
 
devasya purataḥ kuryācchakṛtā maṇḍalaṃ śubham .
piṣṭacūrṇairalaṃkṛtya nyaset koṇeṣu pālikāḥ .. 503 ..
 
vrīhibhiḥ pīṭhikāṃ kṛtvā tadūrdhvaṃ viniveśayet .
haimaṃ vā rājataṃ pātraṃ pūritaṃ śālitaṇḍulaiḥ .. 504 ..
 
svārimānaistadardhairvā tāmbūlaiśca vibhūṣitam .
tadūrdhve vinyaset sūtraṃ paṭṭajaṃ tu caturguṇam .. 505 ..
 
mantrayitvāstramantreṇa saṃpūjya kusumairapi .
tat pātraṃ śirasi sthāpya paricaryāparasya ca .. 506 ..
 
śiṣyasya maṇḍapaṃ paścāccatuṣkuryāt pradakṣiṇam .
sarvamaṅgalasaṃyuktaṃ prāsādābhyantare yadi .. 507 ..
 
prathamāvaraṇe vāpi dvitīyāvaraṇe'thavā .
pradakṣiṇacatuṣkaṃ tu kuryādvā saṃkaṭe dvayam .. 508 ..
 
devasyāgre tu tatpātramādhārasyopari nyaset .
kṛtvā puṇyāhaghoṣaṃ tu devamarghyādibhiryajet .. 509 ..
 
tataḥ pratisaraṃ ceṣṭvā gandyadhūpādhivāsitam .
kautukaṃ devadevasya bandhayeddakṣiṇe kare .. 510 ..
 
saṃpūjyārgyādibhirbhūyastāmbūlaistoṣayeddvijān .
dīkṣitān vaiṣṇavāṃścāpi deśikendrapurassarān .. 511 ..
 
ācāryaḥ svayamādadyāttadardhaṃ taṇḍulādikam .
evaṃ sarveṣu yāgeṣu kāryaṃ kautukabandhanam .. 512 ..
 
kumbhānāṃ vihitaṃ karma na kṛtaṃ yadi va purā .
kayā tvanupapatyā tu tadā tat sarvamācaret .. 513 ..
 
snānāsanoditairbhogaiḥ mukhalepāntimaiḥ kramāt .
pūjayitvā tataḥ kumbhaiḥ snāpayeduktavartmanā .. 514 ..
 
sarveṣāmapi kumbhānāṃ snānaśeṣaṃ tu pūrayet .
ghaṭāntaraṃ tu dravyāṇāmantarāntarayogataḥ .. 515 ..
 
śuddhāmbhasā snāpayitvā vastreṇārghyādibhiryajet .
evaṃ susnāpya vidhivadrajanīcūrṇapūritaiḥ .. 516 ..
 
kautukoktena mārgeṇa purastādadhivāsitaiḥ .
pañcaviṃśatibhiḥ kumbhairnavabhiḥ pañcabhistu vā .. 517 ..
 
ekena vāpi taccūrṇaṃ dviṣaṭkabrahnavidyayā .
pradadyānmūrghnidevasya bhūyaścārghyādibhiryajet .. 518 ..
 
sarvāṅgaṃ parimṛjyātha bhaktānāṃ mūrghni dāpayet .
viṣvaksenasya datvā tu tanmantreṇa tato dvija .. 519 ..
 
sahasradhārāsnapanamācarecchaddhavāribhiḥ .
savandanādikaṃ datvā tataḥ pīṭhāttataḥ prabhum .. 520 ..
 
alaṅkārāsanaṃ nītvā āsanādikramādyajet .
bhogaiḥ sāṃsparśikaiḥ prāgvadvividhairaupacārikaiḥ .. 521 ..
 
hṛdayaṅgamasaṃjñaiśca vicitraiśca manoharaiḥ .
evaṃ dvijapradānāntaṃ homāntaṃ vā prapūjya ca .. 522 ..
 
śibikādau samāropya pūrvavat saṃpraveśayet .
pradakṣiṇakrameṇaiva prāsādābhyantaraṃ tataḥ .. 523 ..
 
tatrāvaropya tadbimbaṃ svasthāne sanniveśya ca .
iṣṭvācārghyādibhirbhogaiḥ mūlabimbaṃ tathaiva ca .. 524 ..
 
samārpya ca kṛtaṃ karma kuryāccaiva visarjanam .
tataścautsavabimbaṃ tadvicitrairvasanaistathā .. 525 ..
 
tataścotsavabimbaṃ tadvicitrairvasanaistathā .
anekairbhūṣaṇai ramyairmālyaiśca susugandhibhiḥ .. 526 ..
 
alaṃkṛtya samāropya śibikāṃ saṃpraveśayet .
āsthānamaṇḍapaṃ samyagutsavoditavartmanā .. 527 ..
 
tatrāvaropya yānācca sauvarṇe vitate śubhe .
bhadrāsane'thavā vipra vicitrāstaraṇānvite .. 528 ..
 
yathākramoditenaiva vartmanā saṃprapūjayet .
sāṃsparśādikairbhogairvividhaistu viśeṣataḥ .. 529 ..
 
mahāhavirnivedyātha kṛtvā sarvaṃ krameṇa tu .
dvijapradānaparyantamagnau santarpayet kramāt .. 530 ..
 
samarpaṇādikaṃ sarvaṃ kṛtvā devaṃ jagatpatim .
samāropya ca yānādau sarvamaṅgalasaṃyutam .. 531 ..
 
praveśayettu prāsādaṃ yānāderavaropya ca .
svasthāne sanniveśyātha arghyagandhādibhiryajet .. 532 ..
 
mūlabimbaṃ tathābhyarcya kṛtaṃ karma samarpayet .
snānaśeṣeṇa toyena kumbhasthena krameṇa tu .. 533 ..
 
dvārasthān sakalān devāṃstathā cāvaraṇasthitān .
balidānakrameṇaiva saṃprokṣya paripūjya ca .. 534 ..
 
baliṃ ca datvā śeṣeṇa gaṇeśamabhiṣicya ca .
pūjayedarghyagandhādyairathavā hyanukalpake .. 535 ..
 
pūjāvasāne devasya snapanavyaktigasya tu .
prokṣaṇaṃ devatānāṃ ca gaṇeśasyābhiṣecanam .. 536 ..
 
ācaret kramayogena yajamānastato dvija .
ācāryān sādhakāṃścaiva toṣayedvividhairdhanaiḥ .. 537 ..
 
anyāṃśca vaiṣṇavān sarvān yathāśakti ca toṣayet .
anivāritamannādyaṃ sārvajanyaṃ tu kārayet .. 538 ..
 
evameva hi sarveṣu snapaneṣu kriyākramaḥ .
prokṣaṇaṃ parivārāṇāṃ balidānaṃ ca varjayet .. 539 ..
 
mahāhavirvidhānaṃ ca vibhave sati kalpayet .
pradhānādikrameṇaiva snapanānāṃ tu pañcakam .. 540 ..
 
kuryānnityavidhau vipra tathā naimittike'pi ca .
tatastu sūkṣmasūkṣmādisthūlasthūlāntapañcakam .. 541 ..
 
cāturātmyādidevānāṃ kāryaṃ sthāpanakarmaṇi .
ayane viṣuve caiva grahaṇe soprasūryayoḥ .. 542 ..
 
snapanaṃ mukhyakalpe tu kuryādādyottamottamam .
anukalpe tu tanmadhyaṃ tannyūnādi catuṣṭayam .. 543 ..
 
ayanadvayamadhyasthasaṃkrāntidvicatuṣṭaye .
āvṛttikramayogena kalpayenmunipuḍgava .. 544 ..
 
utsavārambhadivase tadante ca samārabhet .
adhamottamasaṃjñaṃ tu tanmadhyaṃ vānukalpake .. 545 ..
 
mahāhavirvidhāne tu tannyūnaṃ tu samācaret .
deśakālānurūpeṇa dvitīyaṃ navakaṃ tu vā .. 546 ..
 
tṛtīyaṃ vā caturthaṃ vā kalpayettu yathākramam .
prāyaścitteṣu kāryeṣu sarvāṇyetāni kalpayet .. 547 ..
 
teṣu snapanabhedaṃ tu vakṣyāmyupari vistṛtam .
snapanānāṃ vidhānaṃ tu divyaśāstroktavartmanā .
yathāvat kathitaṃ samyakkimanyacchrotumicchasi .. 548 ..

Chapter - 15
śrīḥ .
pañcadaśo'dhyāyaḥ .
sanaka .
svayaṃ vyaktavimānasya prādurbhāvaprasaṅgataḥ .
pratiṣṭhā sūcitā brahnan vistareṇādya me vada .. 1 ..
 
śāṇḍilya .
śrūyatāmabhidhāsyāmi yadarthaṃ coditastvayā .
pauṣkarākhye mahāśāstre proktā bhagavatā svayam .. 2 ..
 
pratiṣṭhā vāsudevena pauṣkarasya mahātmanā .
suvistareṇa sarvatra prakīrṇā bahudhā sthitā .. 3 ..
 
sarvatra sāramuddhṛtya tatprasādādvadāmi te .
ādyavedodbhavairdivyaiḥ sākṣāt sadbrahnavācakaiḥ .. 4 ..
 
mantrairbalādikairyoktā pratiṣṭhā tatpadapradā .
siddhāntoktena mantreṇa sāṅgenaiva balādikaiḥ .. 5 ..
 
sthāpanā yā tu sā proktā bhogamokṣaphalapradā .
sāṅgena mūlamantreṇa jñānadhyānānvitena ca .. 6 ..
 
pratiṣṭhā vihitā brahnan mantrasiddhiphalapradā .
ekāyanākhyavedoktairmantrairanyaistrayīmayaiḥ .. 7 ..
 
siddhāntoktena mantreṇa sāṅgena kriyate ca yā .
sā sārdhamaihikairbhogai raṇimādiphalapradā .. 8 ..
 
divyairbalādikairmantraiḥ saha cānyaistrayīmayaiḥ .
sa tu ṣāḍguṇyaphaladā saha sajñaphalairbhavet .. 9 ..
 
saha ṛksāmapūrvaistu mantraiḥ svavyāptisaṃyutaiḥ .
sāṅgena mūlamantreṇa sthāpanā yā mahāmate .. 10 ..
 
sā sarvabhogadā cānte tathā mantraphalapradā .
kevalaiḥ śrutimantraistu yathāvasaralakṣaṇaiḥ .. 11 ..
 
dhāraṇā bhagavadadhyānamantranyāsena vai saha .
deśikendreṇa yā kāryā bhaktānāṃ parameśvare .. 12 ..
 
sāmānyā sā parijñeyā yajñavat sarva bhogadā .
kālakramādakāmānāṃ sarvāḥ paraphalapradāḥ .. 13 ..
 
iti mantravibhedena saptadhā parikīrtitā .
dvijendro bhagavadyājī tadbhaktastanmanāḥ sadā .. 14 ..
 
nirdvandvo nityasattvastho dviṣaṭkādhyātmacintakaḥ .
vettā yo vyūhapūrvasya vyaktasya paramātmanaḥ .. 15 ..
 
balādidivyamantreṣu yasya niṣṭā parā sthitā .
sanyāsaṃ karmaṇāṃ yastu karotyadhyakṣataḥ kramāt .. 16 ..
 
nityasiddhe tadākāre tatparatve ca sarvadā .
yasyāsti saktirhṛdaye tasyāsau sannidhiṃ bhajet .. 17 ..
 
mantrarūpī jagannāthaḥ paramātmācyutaḥ prabhuḥ .
atastena pratiṣṭhānaṃ kṛtaṃ mukhyādhikāriṇā .. 18 ..
 
viddhi tanmukhyakalpaṃ tu pratiṣṭhoktaphalapradam .
prāk trayīdharmaniṣṭho yaḥ prāptadīkṣo jitendriyaḥ .. 19 ..
 
mantrajñaḥ karmakuśalaḥ pañcarātrārthatatvavit .
sthāpanaṃ yat kṛtaṃ tena hyanukalpaṃ ca viddhi tat .. 20 ..
 
parātparasvarūpasya parasya caturātmanaḥ .
śāntoditādivyūhānāṃ keśavādyakhilasya ca .. 21 ..
 
tathā vibhavamūrtīnāmekākārasvarūpiṇaḥ .
tathā ca sarvajagatāmekabījātmakasya ca .. 22 ..
 
sadoditasvarūpasya vāsudevasya vai vibhoḥ .
trayāṇāmacyutādīnāṃ tadbhedānāṃ tathaiva ca .. 23 ..
 
śāntoditasvarūpasya parasya caturātmanaḥ .
yā tu sandhānarūpā sā pratiṣṭheti prakīrtitā .. 24 ..
 
pīṭhabrahnaśilājñānastambasya caturātmanaḥ .
caturdigvīkṣamāṇasya yā tu sandhānalakṣaṇā .. 25 ..
 
boddhavyā supratiṣṭhā ca digvyūhaparipūrikā .
dhṛtiśaktiḥ svarūpeṇa tvamūrtenāvyayātmanā .. 26 ..
 
sthitaye prakriyārthaṃ ca brahnapāṣāṇatāṃ gatā .
sarvabrahnaśilāniṣṭhamākṣiterdvijasattama .. 27 ..
 
vyāptamāmūlataścaiva tenāmūrtena vai purā .
dravyamūrtiramūrtā ca gṛhītā stambalakṣaṇā .. 28 ..
 
anugrahārthaṃ varṇānāṃ sthityarthaṃ dikkramasya ca .
adhordhvābhyāṃ vibhāgārthaṃ siddhaye punareva hi .. 29 ..
 
tātvasya viśavpīṭhasya jaḍatvavinivṛttaye .
samyak saṃvittilābhārthaṃ tatvānāṃ bhinnarūpiṇām .. 30 ..
 
yuktiḥ parigṛhītā ca cāturātmyaikalakṣaṇā .
ekasyācyutabījasya bhinneṣu prativastuṣu .. 31 ..
 
saṃsthi sthitiracchinnā sā pratiṣṭhānta eva hi .
jñānastambāvibhaktānāmeteṣāṃ caturātmanām .. 32 ..
 
caturdigvīkṣamāṇānāṃ sthāpanā yā samīritā .
ekadigvīkṣitānāṃ ca sthāpitānāṃ ca paṅktitaḥ .. 33 ..
 
sā ca pratiṣṭhā vijñeyā pūrvavaddvijasattama .
bhinnānāṃ vyūhamūrtīnāṃ keśavādyakhilasya ca .. 34 ..
 
prādurbhāvasamūhasya dvyādikasya ca yaddvija .
ekasmin viśvapīṭhe tu sthitirekasya cecchayā .. 35 ..
 
pratiṣṭhākhyaṃ viśeṣaṃ tu sthāpanaṃ samudāhṛtam .
cicchakteranuviddhaṃ ca avyaktaṃ tatvavigraham .. 36 ..
 
divyamūrtau calākhye tu nityamekātmatādhiyā .
bimbasaṃskārakāle tu adhivāsābhidhe dvija .. 37 ..
 
acalatvena sanmantraiścalabhāvena vā punaḥ .
sāṅgaṃ salāñchanaṃ caiva kāmāccābhimatāttu vai .. 38 ..
 
ārādhanārthaṃ hṛdayānnyastaṃ taddhṛdaye punaḥ .
samāharet kṛtārthatvānnityaṃ kālāntareṇa vā .. 39 ..
 
subodhapariṇāmena satvenā'nirmalena ca .
kālasattā iyattākhyā paricchedavaśāt smṛtā .. 40 ..
 
tamā sthāpanasaṃsthaṃ ca viśeṣaṃ samudīritam .
saṃpanne brahnapāṣāṇasaṃskāre paiṭhike'pi ca .. 41 ..
 
udvartanābhyañjanena mṛdbhūtīrgomayādinā .
śilpidoṣopaśamane snānamātre kṛte sati .. 42 ..
 
niṣpanne netradāne tu snāne saṃpādite pare .
utthāpya mūrtipādyaistu guruṇā vahubhirbalāt .. 43 ..
 
niveśanamamantraṃ yadvidhivat sāmprataṃ kṛtam .
tṛtīyaṃ vajralepena nityamekātmatā dvija .. 44 ..
 
prāpte lagnodaye mantranyāsamāraṇāttu vai .
cicchakteranusandhānāt tat sthitasthāpanaṃ tathā .. 45 ..
 
prāsādāntarabhittīnāṃ likhitaṃ vāmbarādike .
siddhyarthaṃ sādhakendraistu siddhikālāvadhiṃ tu vai .. 46 ..
 
carabimbasya yanmantranyāsaṃ vai sāsanasya ca .
nityamārādhanārthaṃ tu karmārcāyāmapi dvija .. 47 ..
 
tadapi pracalākhyaṃ tu sthitasthāpanameva ca .
kṣmābhaṅgairjalapūrvaistu doṣairyā cātidūṣitā .. 48 ..
 
uddhṛtya yojitānyatra sthāne tu śubhalakṣaṇe .
samyak saṃsthāpanādbhūyaḥ saṃsthāpana mudāhṛtam .. 49 ..
 
vidyutprapātapūrvaistu doṣairyā cātidūṣitā .
tadutthāne kṛte śaśvannirdoṣe cāsane sati .. 50 ..
 
tatsamā lakṣaṇāḍhyā ca pratimādyā mahāmate .
anyasmin vā nave pīṭhe vidhivat pariyojitā .. 51 ..
 
boddhavyaṃ tadviśeṣaṃ ca sthāpanotthāpanaṃ tu vai .
ādimūrtyādibhedena calācalavibhāgataḥ .. 52 ..
 
pratiṣṭhādiviśeṣāstu aṣṭadhā parikīrtitāḥ .
ādimūrtyādimūrtīnāṃ bhogaparyaṅkaśāyinām .. 53 ..
 
yā tu pīṭhe muniśreṣṭha vidhivat pariyojanā .
saṃsthāpanā ca vijñeyā tathā cā'sthāpanā .. 54 ..
 
āsīnānāṃ sthitānāṃ tu sthāpanā samudīritā .bhavet .
prasthāpanā suparṇasthamūrtīnāṃ parikīrtitā .. 55 ..
 
śayanādivibhedena caturdhā parikīrtitā .
bhūyaśca dvividhaṃ viddhi beraikatvabahutvataḥ .. 56 ..
 
śilayā maṇinā vāpi lauhairvāpi kṛtā tu yā .
nityādisakalasnānaviṣayā rahitā sadā .. 57 ..
 
karmārcayāpi devībhiḥ sthitāpyāsīnatāṃ gatā .
sthāpyate kevalā mūrtiḥ ekaberaṃ tu viddhi tat .. 58 ..
 
mṛddārujaṃ tu yadbimbaṃ karmārcādisamanvitam .
nityādisarvasnānārthaṃ śaktibhiḥ sahitaṃ na vā .. 59 ..
 
maṇivajrādiśailotthaṃ nimittasnapanakṣamam .
sadā tu nityasnānārthaṃ karmārcāsahitaṃ tu yat .. 60 ..
 
bṛhadbimbaṃ tu lakṣmyādisahitaṃ rahitaṃ tu vā .
nityanaimittikādyuktasakalasnapanakṣamam .. 61 ..
 
lakṣmyādibhiḥ samopetaṃ yadbimbaṃ śaktibhiḥ sadā .
tadetattrividhaṃ viddhi bahuberaṃ mahāmate .. 62 ..
 
yattu citramayaṃ bimbaṃ bhittikāṣṭhāmbarāśrayam .
karmabimbasamopetaṃ nityādisnānakarmaṇi .. 63 ..
 
yaccāpi mṛṇmayaṃ bimbaṃ trividhaṃ cāpi citrajam .
nityanaimittikasnāne darpaṇādisamanvitam .. 64 ..
 
karmabimbānvaye yogyaṃ vibhavecchānusārataḥ .
etaccaturvidhaṃ viddhi bahuberaviśeṣakam .. 65 ..
 
bahuberaṃ yathāyogaṃ sthitamāsīnameva vā .
śayānaṃ yānagaṃ vāpi bhavedicchānurūpataḥ .. 66 ..
 
bahuberādibhedāstu pañcadhā parikīrtitāḥ .
anyāni karmabimbāni yātrābimbapurassaram .. 67 ..
 
tattatkarmaviśeṣārthaṃ bahuberaikabairayoḥ .
dvayośca kalpanīyāni vibhavasyānurūpataḥ .. 68 ..
 
sādhāraṃ sarvamūrtīnāṃ prati ṣṭhānakramaṃ śrṛṇu .
yathoktalakṣaṇopetaṃ prāsāda bimbasaṃyutam .. 69 ..
 
yathābhimatadigvaktraṃ niścayīkṛtya vai purā .
bhūbhāge sati vai kuryāttadagre yāgamaṇḍapam .. 70 ..
 
diktraye tadabhāvāttu tadabhāvādvidikṣu vā .
yathābhimatadeśeṣu saumyayāmyadigāyatam .. 71 ..
 
ānuguṇya'yaśuddhaṃ ca śubhaṃ nirbādhamucchritam .
tripañcāśatkarāyāmaṃ ṣoḍaśāṅgulasaṃmitam .. 72 ..
 
dvisaptakaravistāraṃ vibhavecchānusārataḥ .
hastadvādaśavistīrṇaṃ ṣaṭcatvāriṃśadāyatam .. 73 ..
 
dvicatuṣkāṅgulairyuktamaṣṭatriṃśatkarāyatam .
vistṛtaṃ daśabhirhastairathavā dvijasattama .. 74 ..
 
catustriṃśatkaraṃ sārdhamāyāmaṃ navavistṛtam .
dviraṣṭāṅgulasaṃyuktaṃ triṃśatkarasamāyatam .. 75 ..
 
vistṛtaṃ cāṣṭabhirhastairevaṃ pañcavidhaṃ bhavet .
saptaṣaṭpañcahastaṃ ca tathā sārdhaṃ catuṣkaram .. 76 ..
 
caturhastaṃ bhavet pīṭhaṃ kramānmaṇḍapapañcake .
maṇḍape maṇḍape kuryāt pārthivaṃ pīṭhapañcakam .. 77 ..
 
svavistṛteḥ ṣaṃḍaśena sarveṣāṃ parivarjya ca .
antarālāni viprendra taducchrāyamathācaret .. 78 ..
 
caturviṃśatimāṃśena svena svena mahāmate .
śiṣṭhaṃ ca parito vīthiḥ syādebāṃ pīṭhakalpanā .. 79 ..
 
tadvistārocchritāṃstambhān sthāpayet koṇadeśataḥ .
tanmānena samāropyāḥ stambhānāṃ śirasopari .. 80 ..
 
racanārahitāścānye daṇḍāstiryakprasāritāḥ .
sarvaṃ sthalāṃgaṇaṃ brahnan caturdiktoraṇānvitam .. 81 ..
 
pīṭhāt tṛtīyabhāgena vistṛtaṃ toraṇaṃ bhavet .
vistārāt triguṇenaiva sarveṣāmunnatiḥ smṛtā .. 82 ..
 
sacakragaruḍāḥ sarve tricatuḥpañcasaṃkhyayā .
svāntarālapramāṇena sastambhāstoraṇākhilāḥ .. 83 ..
 
viniveśyāḥ kṣitau khātvā sarve caiva sulakṣaṇāḥ .
caturaśrāstvadhobhāge tvaṣṭāśrā madhyabhāgataḥ .. 84 ..
 
vartulāścordhvabhāgāśca samāṃśena vibhājitāḥ .
kṛtvaivaṃ bhagavadyāgamaṇḍapaṃ sarvakarmaṇaām .. 85 ..
 
udagdikpīṭhataścordhve dhiṣṇyaṃ kuryāt kajāṅkitam .
vartulaṃ caturaśraṃ tu prakāśākhyaṃ sulakṣaṇam .. 86 ..
 
śaṅkhacakragadāpajhairaṅkitaṃ mekhalāvanau .
dravyāṇāmadhivāsārthaṃ tatsamīpasthitaṃ tu yat .. 87 ..
 
madhyame maṇḍalaṃ pīṭhe mantrāstrakalaśārcanam .
caturthaṃ snānakumbhānāṃ soṣadhīnāṃ niveśane .. 88 ..
 
tasminnanyatra śayanaṃ pañcamaṃ snapanāsanam .
bhadrapīṭhasamāyuktaṃ snānadravyasamanvitam .. 89 ..
 
pūritaṃ vālukābhiśca kartavyaṃ tu dvijā'thavā .
sadvāraṃ sagavākṣaṃ ca sakavāṭaṃ hi sārgalam .. 90 ..
 
kṛtvaivamadhivāsārthaṃ prākāraṃ sālayaṃ mahat .
prāsādakṣetramānaṃ tu santyajya paritastataḥ .. 91 ..
 
samekhalaṃ sapīṭhaṃ tu dikṣu kuṇḍāṣṭakaṃ likhet .
anukalpe tu vā kuryāt prācyāṃ diṅbhaṇḍapādbahiḥ .. 92 ..
 
tatpāścātye tu vā bhāge sapīṭhāḥ sahatoraṇāḥ .
sastaṃbhā vā pṛthakpīṭhā viviktāśca parasparam .. 93 ..
 
cāturātmyādidevānāṃ brahnan sthāpanakarmaṇi .
saṃsthitiṃ śrṛṇu kuṇḍānāṃ vividhāṃ digvidikṣu ca .. 94 ..
 
mahāvibhavasaubhāgya āyurārogyavṛddhaye .
siddhaye sarvakarmāṇāṃ vighnānāṃ vinivṛttaye .. 95 ..
 
vyatyayādaphalaṃ viddhi muktaye samatānagha .
gadādvandvadvayopetaṃ prāgdikturyāśrameva vā .. 96 ..
 
cakraṃ dakṣiṇadigvipra śaṅkhaṃ pratyakpradeśataḥ .
pajhamuttaradigbhāge yathābhimatapallavam .. 97 ..
 
āgneyyāṃ tu samāpādya kuṇḍamaśvatthapatravat .
vimuktakamalaṃ kuryāt trikoṇaṃ pūrvavattataḥ .. 98 ..
 
homārthaṃ yā tu dikkuṇḍamaṣṭāśraṃ vāyave pade .
dhiṣṇyaṃ śrīvatsasaṃjñaṃ tat ardhendusadṛśākṛti .. 99 ..
 
aiśānyāṃ tu samālikhya lakṣaṇenopalakṣitam .
ato'paraṃ sanniveśamekāgramavadhāraya .. 100 ..
 
dhiṣṇyaṃ pūrvapade vṛttamāgneyyāṃ kaustubhākṛti .
cakraṃ dakṣiṇādigbhāge śārṅgākāraṃ tu yātudik .. 101 ..
 
āpyāṃ gadākṛtiṃ prāgvanmālākhyaṃ vāyave pade .
udagdikkamalākāraṃ śrīvatsākāramīśadik .. 102 ..
 
vistāraṃ śama mānaṃ tu sarveṣāṃ vihitaṃ tu vai .
dvādaśāṃśaṃ parityajya oṣṭhārthaṃ ca tato bahiḥ .. 103 ..
 
susamaṃ mekhalābandhaṃ kuryāt tadvistṛteḥ samam .
śama dvayaṃ bhavet sarvaṃ yathā mekhalayā saha .. 104 ..
 
madhyadeśe tu vṛttaṃ ca turyāśraṃ vā sulakṣaṇam .
prāsādakṣetrabhūmervai tamevaiśapade bahiḥ .. 105 ..
 
saṃpādyamānaṃ yuktaṃ vā tarpaṇe sarvakarmaṇām .
vāstvaṅgavibudhānāṃ ca lokeśānāṃ mahāmate .. 106 ..
 
vighneśadvārapālānāṃ kṣetreśasya tathā kṣiteḥ .
kṛtvaivaṃ bhūṣayet prāgvat sakuṇḍaṃ yāgamaṇḍapam .. 107 ..
 
caturaśraṃ caturdvāraṃ darbhamālāntarīkṛtam .
anyatra tadalābhe tu yathābhimatadiṅmukham .. 108 ..
 
caturdaśakarāccaiva yāvattriṃśatkarāvadhi .
ṣaṭkarāntaṃ punastasmādbimbamānavyapekṣayā .. 109 ..
 
kāryā madhye sthalā teṣāṃ dvisaptāṃśaistato'ṣṭabhiḥ .
samantabhadrā suślakṣṇā citā pkeṣṭakādibhiḥ .. 110 ..
 
tālonnataiḥ samārabhya sāmānye'smin hi karmaṇi .
unnatāṅgulavṛddhyā tu nīcā taddhrāsataḥ kramāt .. 111 ..
 
dvitriraṣṭāṃśakairmadhye sarvāsāṃ maṇḍalaṃ bhavet .
caturaśraṃ caturdvāraṃ cakrāmburuhabhūṣitam .. 112 ..
 
dakṣiṇe śayanaṃ saumye kuṇḍaṃ agnestu pūrvavat .
samekhalaṃ dvihastaṃ ca cakrapajhāṅkitaṃ śubham .. 113 ..
 
tadadhaścaturaśraṃ prāk gadāmekhalikānvitam .
tathā dakṣiṇadigbhāge kuryādvai cakracihnitam .. 114 ..
 
vartulaṃ paścime saumye kamalāṅkaṃ manoharam .
śaṅkhāṅkaṃ sarvakoṇeṣu mānameṣāṃ yathordhvage .. 115 ..
 
sarve daśāntahastānāṃ caturṇāmekamekhalā .
maṇḍapānāṃ tu kintvatra ūrdhvagaṃ sarvamekhalam .. 116 ..
 
tato'dhaḥ saṃsthitāḥ sarve ekakuṇḍāstu maṇḍapāḥ .
teṣāṃ samekhalaṃ cādye dvāviṃśatyaṅgulaṃ bhavet .. 117 ..
 
hrāsādaṅgulayugmasya yāvadvai ṣoḍaśāṅgulam .
syāt ṣaṭkare gṛhe kuṇḍaṃ kuryādvai vā mekhalādhikā .. 118 ..
 
aṣṭahastocchritaṃ pūrvaṃ tatordhakaravardhitam .
trayodaśakarādīnāṃ caturṇāṃ hrāsayet tataḥ .. 119 ..
 
aṣṭakaṃ tvaṅgulānāṃ tu saptapañcacatuḥkramāt .
na hrāsaḥ ṣaṭkarāntānāṃ nyūnānāmucchriterbhavet .. 120 ..
 
evaṃ snānagṛhāṇāṃ tu vistāraśconnataiḥ saha .
kintu vai vālukāpīṭhairmadhyataścopaśobhitaḥ .. 121 ..
 
dvicaturbhirdvihastāṃśairvistṛtāḥ prāgvadunnatāḥ .
snānīyā agragohādvā diktraye'bhimeta śubhe .. 122 ..
 
ardhamānasamaṃ mukhyāt supīṭhaṃ śayanānvitam .
dṛgdānabhavanaṃ kuryānmaṅgalyakalaśaiḥ saha .. 123 ..
 
sarveṣāṃ karmabhūbhāgaṃ koṇastambhairvibhūṣitam .
sunetrairveṣṭitaṃ kuryāccakrādyaiḥ pūrvavadyutam .. 124 ..
 
susthiraṃ dṛḍhapādaṃ ca snānāmbhograhaṇakṣamam .
ardhena vālukāpīṭhāddīrghamādyakrameṇa tu .. 125 ..
 
vardhitaṃ cārdhahastena hrāsitaṃ caturaṅgulaiḥ .
svadairghyādardhavistīrṇaṃ kṛtvaivaṃ sapraṇālakam .. 126 ..
 
tena tadvālukāpīṭhaṃ bhūṣayenmadhyagena tu .
yāgāgārasya vai dikṣu dvārārthaṃ tatra cāntare .. 127 ..
 
śamārdhaṃ vṛddhiyogena hrāso'nyatra kalādikaḥ .
toraṇāni bahiḥ kuryāddṛḍhaiḥ kāṣṭhaiḥ supūjitaiḥ .. 128 ..
 
pañcahastāni cārdhena vardhitāni kareṇa tu .
na hrāsamācarettepāmanyatra karaṇe sati .. 129 ..
 
daśamāt pañcahastānāmṛte bhūmau praveśayet .
śamārdhaṃ vardhitānāṃ ca dve dve saṃvardhayet kale .. 130 ..
 
dairghyāt praveśaśiṣṭāttu tribhāgena tadantaram .
sarvaṃ cakradhvajaṃ kāryaṃ vastrasraṅbhañjarīyutam .. 131 ..
 
sudhādyairvarṇakaiḥ pītaiścandanādyaistu lepitam .
bhinnāṅgametadakhilaṃ yathaikasmin hi yujyate .. 132 ..
 
karma yāgagṛhe śaśvadvibhūtervāvanervinā .
pañcatriṃśatkaraṃ kṣetraṃ svaturyāṃśena vistṛtam .. 133 ..
 
tanmadhye tu caturhastaṃ cā'pādyaṃ sthalasaptakam .
sthalānāṃ vyavadhānaṃ tu kuryādvai tālasaṃmitam .. 134 ..
 
ekāpāyena vai kuryādvihastāntasthalāṅgaṇam .
krameṇāṣṭāṅgulānmānādvyaṅgulaṃ dvyaṅgulaṃ vinā .. 135 ..
 
sthalānāṃ saṃkaṭānāṃ ca vyavadhānaṃ dvigolakam .
evameva samucchrāyaḥ sarvāsāṃ parikīrtitaḥ .. 136 ..
 
parito vihitaṃ vīthermānamatra svapīṭhajam .
evaṃ vā saṅkaṭe kuryādādyoktānmaṇḍapadvayāt .. 137 ..
 
madhye maṇḍalapīṭhaṃ tu tasya dakṣiṇadigbhavet .
samīpe śayanaṃ sthānakumbhānāṃ sthāpanāyanam .. 138 ..
 
evaṃ hi vāmanikaṭe bhogānāṃ mantratarpaṇam .
ṛgyajuḥ sāmapūrvāṇāṃ śrutīnāṃ havanaṃ pare .. 139 ..
 
dṛgdānaśayanaṃ sthāne hyanyasmin śayane hitam .
vyavasāyārthasampattī deśakālau tu tajjñatām .. 140 ..
 
jñātvā samācaret sarvaṃ na nyūnaṃ nādhikaṃ tu vā .
yadyuktamaviruddhaṃ ca vyāpakaṃ samprayojanam .. 141 ..
 
tattadabhyūhya sarvatra kuryāllobhadhiyā vinā .
yato yathoktaṃ devānāṃ niṣpadyati hi vā na vā .. 142 ..
 
ato yathoktena vinā nāvasīdati buddhimān .
yathoktakaraṇe cchidrapūraṇaṃ paramaṃ smṛtam .. 143 ..
 
bhāvabhaktisametaṃ ca śraddhāpūtaṃ puroditam .
prāsādasyāṣṭadigvyoma mūrtipānāṃ yathoditam .. 144 ..
 
sthaṇḍileṣvatha kuṇḍeṣu tādarthyenāthavā svayam .
svakuṇḍe havanaṃ kuryāccaturvedamatho'pare .. 145 ..
 
samastaṃ mūrtipīyaṃ vā svayameva samācaret .
sāmagrīvirahādyogyamūrtipānāmabhāvataḥ .. 146 ..
 
evaṃ tvabhinava kṛtvā yāgārthaṃ maṇḍapaṃ dvija .
pūrvoditairalaṅkārairalaṃkṛtya pṛthagvidhaiḥ .. 147 ..
 
sitaraktādibhedena prāgādau tu dhvajāṣṭakam .
niveśya madhye vedyāṃ tu punarapyayavattathā .. 148 ..
 
yāgamaṇḍapanirmāṇe bhūyo vidhyantaraṃ śrṛṇu .
prāgvā hyudagvā prāsādāt triṃśaddhastairdvijāyatam .. 149 ..
 
dvyadhikairmaṇḍapaṃ kuryādanyad dvādaśabhiḥ karaiḥ .
syāt turyaśrāyataṃ madhye vedīnāṃ tatra pañcakam .. 150 ..
 
paritaḥ pañcahastaṃ ca haste haste'nrīkṛtam .
pradakṣiṇagaṇopetaṃ vitānādyairvibhūṣitam .. 151 ..
 
vedyāmuttaradiksthāyāṃ kuryāt kuṇḍaṃ salakṣaṇam .
homopakaraṇaṃ sarvaṃ tatropari niveśya ca .. 152 ..
 
tatoparāyāṃ vedyāṃ tu netre unmīlayeddvija .
maṇḍalaṃ madhyamāyāṃ tu vedyāmapyekapaṅkajam .. 153 ..
 
prastārya citraṃ śayanaṃ caturthyāṃ munisattama .
snānakarma tataḥ kuryāt pañcamāyāṃ tu dakṣiṇe .. 154 ..
 
maṇḍapasya caturdikṣu kuryāt kuṇḍacatuṣṭayam .
prāsādasyāpi paritaḥ kuryāt kuṇḍacatuṣṭayam .. 155 ..
 
tadarthān sarvasaṃbhārān saṃbhṛtya susamāhitaḥ .
dine karmadināt pūrve saptame pañcabhe'pi vā .. 156 ..
 
aṅkurānarpayitvā tu tataḥ karma samārabhet .
pradhānadivasāt pūrvadine deśikasattamaḥ .. 157 ..
 
snātaḥ śuklāmbaraḥ sragvī kṛtanyāsaḥ suśāntadhīḥ .
kṛtāhniko'dhivāsārthaṃ sarvālaṅkārabhūṣitaḥ .. 158 ..
 
sarvasādhanasaṃyuktaṃ tvarghyapādyasamanvitam .
maṅgalyakumbhamādāya dhyāyamāno'cyutaṃ hṛdi .. 159 ..
 
saha caikāyanairvipraiḥ sadāgamaparāyaṇaiḥ .
tathā ṛṅbhayapūrvaistu āmūlādbhagavanmayaiḥ .. 160 ..
 
bherīpaṭahavāditraśaṅkhaśabdādikaiḥ saha .
ṛgyajussāmapūrvaiśca praśastāḥ saṃpaṭhan śrutīḥ .. 161 ..
 
dvārapālārcanaṃ kṛtvā yāgāgāraṃ praviśya ca .
saṃsmṛtya svāsane vyāptimarcayitvopaviśya ca .. 162 ..
 
madhyapīṭhasamīpe tu prāṅmukhaḥ paścime pade .
agre maṅgalyakalaśamādhārasyopari nyaset .. 163 ..
 
viprān ṛṅbhayapūrvāṃśca upaveśya ca pūrvavat .
pūrvoktastvadhikairyukto dravyairdravyagaṇaḥ śubhaḥ .. 164 ..
 
yaśca yatropayogyastu tatra taṃ saṃpraveśayet .
mantrāṇāmupadeṣṭā cāpyanukūlo mahāmatiḥ .. 165 ..
 
yoktavyaḥ karmadakṣastu sarveṣvavasareṣu ca .
dakṣiṇe hyātmano vipra ekacittaḥ samāhitaḥ .. 166 ..
 
svayaṃ vastvanusandhāya havanārcanakarmaṇām .
āste hyutpattipūrvāṇāṃ nyāsāntānāmananyadhīḥ .. 167 ..
 
karaśuddhyādi sarvaṃ tu cakrādinyāsapaścimam .
sarvaṃ krameṇa kṛtvā tu puṇyāhaṃ vācayet tataḥ .. 168 ..
 
oṅkārādyaṃ pavitrāntaṃ mantrāṇāṃ prākcatuṣṭayam .
pāṭhayecca sapuṇyāhaṃ gāyatrītritayānvitam .. 169 ..
 
tataścātmānuvādaṃ ca ātmavyūhaṃ tathaiva ca .
viṣṇusūktaṃ śākunaṃ ca śivasaṃkalpameva ca .. 170 ..
 
śrīsūktaṃ cāpi śaṃśūktaṃ bhadrasūktaṃ yathaiva ca .
adbhirityādikaṃ yacca prītimantrāvasānakam .. 171 ..
 
puṇyāhaṃ svasti ṛddhiṃ ca saṃvācya saha mūrtipaiḥ .
prokṣayecchatadhāreṇa sthānānī tyādikena ca .. 172 ..
 
evaṃ sarveṣu yāgeṣu bhavet puṇyāhavācanam .
yāgaṃ puroktavidhinā tristhānasya kramādyajet .. 173 ..
 
bhagavantaṃ jagadyoniṃ bimbamadhye dvijottama .
kuryāt satoraṇānāṃ ca dhvajānāṃ sthāpanaṃ tataḥ .. 174 ..
 
satyādikaṃ catuṣkaṃ tu madhye vedyā dhvajāṣṭakam .
prabhavāpyayayogena yajet prāgādiyogataḥ .. 175 ..
 
uta devā avahitā ṛṅbhayān pāṭhayettataḥ .
prāgādidikcatuṣkeṣu toraṇānāṃ catuṣṭaye .. 176 ..
 
suśobhanaṃ subhadraṃ ca sugandhaṃ ca yajet kramāt .
suhotraṃ ca tataścakraṃ vihageśvarasaṃyutam .. 177 ..
 
upariṣṭānmuniśreṣṭha pūjayet pratitoraṇam .
eteṣāmathavā pūrvaṃ bhaved dvārsthaiḥ sahārcanam .. 178 ..
 
pāṭhayeddvārapālīyaṃ sāma sāmavidastataḥ .
athorghyapuṣpabhṛnmūrtidharairyāyāt sāmavṛtaḥ .. 179 ..
 
yatra tiṣṭhati viśveśaḥ pīṭhabrahnaśilānvitaḥ .
tatrāvalokanaṃ teṣāṃ kuryāt santāḍanādikam .. 180 ..
 
cakrāstramantritaiḥ snānakalaśaiḥ snapayettataḥ .
siddhārthakaistathā pañcagavyamṛdabhūtivāriṇā .. 181 ..
 
valmīkamṛjjalenātha cakrāṅkauṣadhivāriṇā .
saṃkṣobhyābhyarcya codvartya kṣālayedastravāriṇā .. 182 ..
 
tamarghyeṇārcayitvā ca tatastanmantritān kare .
siddhārthakān dakṣiṇe tu badhvāgre pāṭhayedṛcam .. 183 ..
 
rakṣohaṇaṃ tathā sarvānnayet pratisare maṇīn .
sarvatra veṣṭitaṃ kṛtvā samāropya rathottame .. 184 ..
 
karmārambhaṃ ca paṭhataḥ tasya dakṣiṇadiṅnyaset .
ṛksāmapūrvān vāme tu brāhnaṇāṃśca catuścatuḥ .. 185 ..
 
purato'straṃ smaranaṃ yāyāt svayaṃ vighnāṃstu sūdayan .
sanṛttagītavāditrastutimaṅgalapāṭhakaiḥ .. 186 ..
 
idaṃ viṣṇurvicakrama iti ṛṅbhayaiḥ saha pāṭhakaiḥ .
ekāyanāṃstadante tu oṃ namo brahnaṇe tu yat .. 187 ..
 
tathaiva śākunaṃ sūktaṃ śrīsūktena samanvitam .
svarṇādinārthinaḥ śaktyā tarpayaṃstānniveśayet .. 188 ..
 
yāgabhūmiṃ tato bimbamavaropya rathādikāt .
niṣaṇṇaṃ dṛḍhakāṣṭhotthatoraṇe sanniveśya ca .. 189 ..
 
snānabhūmau tataḥ kuryādastreṇājyatilāhutīḥ .
yadvā pūrvaṃ samānīya pīṭhaṃ brahnaśilānvitam .. 190 ..
 
bhūmiṣṭhe bhadrapīṭhe tu vedikāyāṃ niveśya ca .
tato bibhbaṃ samānīya sthāpayet piṇḍikopari .. 191 ..
 
sthāpyamāne bṛhadbimbe viśeṣaḥ kathyate śrṛṇu .
pūrvavat karmaśālāyāṃ saṃsthāpyākāraśuddhaye .. 192 ..
 
saṃsnāpya vidhinā kṛtvā nayanonmīlanaṃ tataḥ .
snapanaṃ bṛhādāpādya kevalaṃ vā bahūdakaiḥ .. 193 ..
 
snānakarmaśilādīnāmīṣat kṛtvā tu sārcanam .
utthāpya mūrtipādyaistu bahubhistu rathasthitam .. 194 ..
 
samānīya tato yatnāt prāsādābhyantaraṃ tu vai .
yathāvadratnavinyāsapūrvaṃ pīṭhe niveśya ca .. 195 ..
 
bṛhadbimbaṃ tataḥ kuryāt karma bimbe'khilaṃ tu vai .
sannirodhastu mantrāṇāṃ tatra laghnedaye smṛtaḥ .. 196 ..
 
ābṛhatsnapanātpūrvaṃ yatkiñcadapi tatra tat .
nirvartanīyaṃ pūrṇāntaṃ budvaivaṃ prāṅbhahāmate .. 197 ..
 
tathā kāryaṃ śubho yena mūhūrto nāvasīdati .
evaṃ hi citrapūrvāṇāmanyeṣāṃ muni sattama .. 198 ..
 
saratnabrahnapāṣāṇavarjitānāṃ samāpayet .
snānādyaṃ karmabimbe tu tatsamamīpe'tha darpaṇe .. 199 ..
 
karmabimbaṃ vinā teṣāṃ prasvāpādyapi viṣṭare .
kuryāt praveśapūrvaṃ tu sarvamutsavapaścimam .. 200 ..
 
śaktibhiḥ karmabimbaiśca garuḍādyairyadā saha .
samācaret pratiṣṭhānaṃ mūlabimbena vai saha .. 201 ..
 
tadānīṃ tāni bimbāni yāgabhūmau praveśayet .
evaṃ praveśya tadbimbaṃ deśikaḥ susamāhitaḥ .. 202 ..
 
maṇḍalāgramathāsādya tatra bimbaṃ nivedayet .
bhagavan bhūtabhavyeśa tvayyevārādhanāya ca .. 203 ..
 
idaṃ bimbaṃ kariṣyāmi saṃskṛtya rajanīkṣaye .
evaṃ nivedya snānārthaṃ kalaśān sthāpayet pṛthak .. 204 ..
 
athavā karmadivasāt tṛtīye vāsare purā .
karmabhūmeḥ samānīya brahna pīṭhaśilānvitam .. 205 ..
 
yāgabhūmau tu saṃsthāpya kalaśe maṇḍalakṣitau .
vahnau ca devadeveśamiṣṭvā pūrvoktavartmanā .. 206 ..
 
yimbādisarvadravyāṇāmadhivāsaṃ yathāsthitam .
kalpayitvā tu devasya kṛtvā bimbanivedanam .. 207 ..
 
apare'hani saṃprāpte snapanaṃ prārabhedguruḥ .
yadvā tṛtīyadivase prāgvadiṣṭvā krameṇa tu .. 208 ..
 
tristhānasthaṃ jagannāthaṃ karmaśālāṃ praviśya ca .
prāpte'parāṅnasamaye bimbamākāraśuddhaye .. 209 ..
 
saṃsnāpya vidhinā paścādbigvaṃ toye'dhivāsya ca .
aparasmin dine prāpte deśikastu kṛtāhnikaḥ .. 210 ..
 
jalādutthāpya tadbimbaṃ yāgabhūmau praveśayet .
sanakaḥ .
jalādhivāsanaṃ karma yathāvadvadatāṃvara .. 211 ..
 
śrotukāmasya me samyak samākhyāhi suvistaram .
śāṇḍilyaḥ .
vakṣye jalādhivāsīyaṃ vidhānamavadhāraya .. 212 ..
 
prāsādasya viśuddhyarthaṃ bimbaśuddhyarthameva ca .
mānonmāṇapramāṇānāmūnādhikyopaśāntaye .. 213 ..
 
jagadāpyāyanārthaṃ ca sarvasampūrṇasiddhaye .
pratiṣṭhārthakriyārambhāt pūrvameva śubhe dine .. 214 ..
 
pañcagavyādinā snānaṃ pūjāhomau tathā japam .
samācaret svamantrasya yatnaivaṃ na kṛtaṃ purā .. 215 ..
 
hetunā kenacittatra jalavāsaṃ samācaret .
nadīṣu dīrghikāyāṃ vā taṭāke nirjhare hrade .. 216 ..
 
saṃbhave sati kurvīta jalavāsaṃ yathāvidhi .
asaṃbhave jaladroṇyāṃ kaṭāhe dhātunirmite .. 217 ..
 
yathāsaṃbhavamanyasmin pātre vā mṛṇmayādike .
alpatoye śmaśānānte lavaṇodapariplute .. 218 ..
 
kaṭuke ca kaṣāye ca tikte phenaiśca dūṣite .
caityavṛkṣasamīpe ca nīcāvāsasamīpake .. 219 ..
 
varṇāntare yute svalpe ūṣare śauvalānvite .
evamādiṣu duṣṭeṣu jalavāsaṃ na kārayet .. 220 ..
 
ekatripañcarātraṃ vā jalamadye'dhivāsayet .
deśakālānurūpeṇa sadyo vā jalavāsanam .. 221 ..
 
pratiṣṭhādivasāt pūrvaṃ tṛtīye pañcasaptame .
dine'parāṅṇasamaye karmaśālāṃ praviśya ca .. 222 ..
 
astramantreṇa saṃprokṣya bimbaṃ santāḍayettataḥ .
siddhārthakestilairdīrghairastramantrābhimantritaiḥ .. 223 ..
 
sasnāpyākāraśuddhyarthaṃ ṣaḍibhaḥ siddhārthakādikeḥ .
vastrābharaṇapuṣpādyairalaṃkṛtya ca bhūṣaṇaiḥ .. 224 ..
 
pūrvavat kautukaṃ baddhvā samāropya rathādike .
pūrvavacchrutighoṣaiśca śaṅkhabheryādikaiḥ saha .. 225 ..
 
vividhairnṛttageyaiśca tathānyairmaṅgalaiḥ saha .
grāmaṃ vā nagaraṃ vāpi prāsādaṃ ca pradakṣiṇam .. 226 ..
 
bhrāmayitvā jaloddeśamānayenmūrtipaiḥ saha .
prapāyāṃ tu jalābhyarṇe avaropya rathādikāt .. 227 ..
 
viṣṭare viniveśyātha prāṅmukhaṃ vāpyudaṅmukham .
maṇḍapaṃ jalamadhye tu vātavṛṣṭikṣamaṃ śubham .. 228 ..
 
catuḥ stambhasamāyuktaṃ catustoraṇabhūṣitam .
vitānadhvajasaṃyuktaṃ veṣṭitaṃ darbhamālayā .. 229 ..
 
vicitraiśca phalairyuktaṃ drumāṅgaiḥ pāvanaistathā .
muktādāmasamāyuktaṃ sragdāmabhiralaṃkṛtam .. 230 ..
 
koṇapradīpasaṃyuktaṃ cāmarairupaśobhitam .
puraiva kārayitvā tu kuryāt puṇyāhaghoṣaṇam .. 231 ..
 
prāgvacchuddhimapāṃ kṛtvā tanmadhye vinyasettataḥ .
pratimānuguṇaṃ bhadrapīṭhamāstaraṇānvitam .. 232 ..
 
sopadhānaṃ tadūrdhve tu kalpayenmāntramāsanam .
anantaṃ kalpayitvordhve arghyagandhādinārcayet .. 233 ..
 
dviṣaṭkārṇena bimbasya arghyaṃ pādyaṃ tathaiva ca .
ācāmaṃ vāsitaṃ gandhamupavītottarīyake .. 234 ..
 
bhūṣaṇāni ca mālyāni dīpaṃ dhūpaṃ yathākramam .
datvā kṛtvā ghṛtāropaṃ saṃsmaret saṃhṛtikramam .. 235 ..
 
saṃhārasya kramaṃ vakṣye samākarṇaya sāṃpratam .
ātmānaṃ sarvagaṃ dhyātvā sarvajñaṃ viṣṇumavyayam .. 236 ..
 
kuryādbhāvānvito viṣṇoradhivāsanamuttamam .
praṇavena samāropya jīvamarcābhimāninam .. 237 ..
 
utkramyātmaikatāṃ kṛtvā svasmin sarveśvare harau .
saṃśoṣya marutā pṛthvīṃ dagdhvā bījānvitāgninā .. 238 ..
 
adbhiḥ saṃplāvya tāṃ vāyuśuṣkāṃ vahnau vilāpya ca .
saṃhṛtya vāyunā vahniṃ vāyumākāśatāṃ nayet .. 239 ..
 
ādhyātmikādhidevaistu karaṇairviṣayaiḥ saha .
tanmātrāsaṃsthitānyevaṃ kramāt saṃhṛtya deśikaḥ .. 240 ..
 
nabho manasi saṃhṛtya mano'haṅkati tatpunaḥ .
mahatyātmani taṃ cāpi nayedavyākṛtaikatām .. 241 ..
 
śāntānante pare vyomni niṣkale jñānavigrahe .
taṃ dhyāyet paramānande saṃsthitaṃ śāntavigraham .. 242 ..
 
yasminnavyākṛtaṃ līnaṃ svasthaṃ yat svasvarūpakam .
vāsudevo'pi vijñeyaḥ sarvātmā sarvakṛt prabhuḥ .. 243 ..
 
tasminneva tusaṃhṛtya pṛthivyādīni deśikaḥ .
evaṃ dhyātvā yathānyāyaṃ bimbaṃ vastreṇa veṣṭayet .. 244 ..
 
sthagayitvāṃśukairdivyairdarbhaiḥ sarvaiḥ sragādibhiḥ .
ācāryo mūrtipairmantrān vyāpakāṃścaturopi ca .. 245 ..
 
paṭhadbhiḥ śākunaṃ sūktaṃ tathā cānyaistrayīmayaiḥ .
āmnāyoddhoṣaṇaparaiḥ sārdhamādāya tīrataḥ .. 246 ..
 
tadbimbaṃ jalamadhye tu pīṭhordhve śāyayet svayam .
ambhasyeti ca mantreṇa prāṅmūrdhānamudaṅmukham .. 247 ..
 
dundubhīrvividhākārā nādayitvā diśo daśa .
jayaśabdaiśca gītādyaiḥ sapuṇyāhapurassaram .. 248 ..
 
ātmanyāsaṃ kramāt kṛtvā diśostreṇāvabadhniyāt .
avalokya ca netreṇa kavacenāvakuṇṭhayet .. 249 ..
 
lokapālān bahirdhyātvā sthānādasmāt samantataḥ .
tīradeśamatha prāpya kumbhaṃ sūtreṇa veṣṭayet .. 250 ..
 
veṣṭitaṃ navavastrābhyāṃ sāpidhānaṃ sapallavam .
saṃsthāpya taddakṣiṇataḥ karakaṃ ca tathaiva hi .. 251 ..
 
indrādīśānaparyantaṃ kalaśān parito nyaset .
savastrān sāpidhānāṃśca sahiraṇyān sakūrcakān .. 252 ..
 
kumbhe viśākhayūpaṃ tu karake ca sudarśanam .
āvāhyārghyādinābhyarcya indrādīn kalaśāṣṭake .. 253 ..
 
bimbasya śirasoddeśe kumbhaṃ ca karakaṃ nyaset .
arcitaṃ paritaścāṣṭau kalaśān vinyaset kramāt .. 254 ..
 
koṇeṣu pālikā nyastvā anirvāṇaiśca dīpakaiḥ .
darśayeccakramudrāṃ ca rakṣāmudrāṃ tathaiva ca .. 255 ..
 
ata ūrdhvaṃ na vai kuryādgrāmyadharmaṃ tu tajjale .
dārulohaśilotthānāṃ bimbānāṃ jalavāsanam .. 256 ..
 
sākṣādbhavettadanyatra bhavecchāyādhivāsanam .
vidhānaṃ tatra vakṣyāmi yathā tadavadhāraya .. 257 ..
 
snānamākāraśuddhyarthaṃ drpaṇe tu samācaret .
anyacca sakalaṃ vipra prāgvadbimbe samācaret .. 258 ..
 
agrato devabimbasya chāyādhivasanārthataḥ .
jaladroṇīṃ kaṭāhaṃ vā sthāpayellohanirmitam .. 259 ..
 
mṛṇmayaṃ dārujaṃ vāpi bhājanaṃ dhānyasañcaye .
pūrayedgandhatoyena śuddhasphaṭikavarcasā .. 260 ..
 
pūrvavadviṣṭaraṃ kṛtvā darbhamañjarijaṃ śubham .
aṣṭāviṃśatidarbhotthaṃ kūrcaṃ kṛtvā dvijottama .. 261 ..
 
deśikendro vidhānena tatrāvāhya jagadgurum .
arghyagandhādinābhyarcya smṛtvā vai saṃhṛtikramam .. 262 ..
 
viṣṭaraṃ jalamadhye tu prāṅmūrdhānaṃ tu śāyayet .
cakramudrāṃ pradarśyātha kumbhādīn pūrvavannyaset .. 263 ..
 
śaktīnāmapi viprendra pūrvavadviṣṭaraṃ bhavet .
athavā tu tribhirdarbhaiḥ kūrcaṃ kuryādvidhānataḥ .. 264 ..
 
chāyādhivāsamātraṃ tu tāsāmapi pṛthak pṛthak .
sarbāṅgaṃ navavastreṇa pratimāyāḥ samantataḥ .. 265 ..
 
jhādayitvā samantācca siddhārthān vikiret kṣitau .
rakṣohaṇeti mantreṇa rakṣāṃ kuryāt samantataḥ .. 266 ..
 
anuktamatra yat kiñcit prāgvattat sarvamācaret .
mṛṇmaye bhittisaṃsthe ca bimbe chāyādhivāsanam .. 267 ..
 
antaḥ praviśya prāsāde deśikendraḥ samācaret .
anyeṣāṃ yāgagehasya prāgvat kṛtvā tu maṇṭapam .. 268 ..
 
kuṭīṃ vā tatra kurvīta chāyādhivasanaṃ guruḥ .
dārulohaśilotthānāṃ bimbānāṃ vibhave tadā .. 269 ..
 
jaladroṇyādike pātre toyādhivasanaṃ caret .
tadāpi jalavāsaṃ tu ācarenmaṇṭapāntare .. 270 ..
 
yadvā snānārthakaṃ klṛptamaṇḍape vā samācaret .
athavā yāgasadane snānabhūmau tu tadbhavet .. 271 ..
 
evaṃ jalavādhivāsaṃ tu kṛtvā vai deśikottamaḥ .
upayogyaṃ pratiṣṭhāyā yadyaddravyamupārjitam .. 272 ..
 
tat sarvaṃ samupāhṛtya prāsādaṃ śodhayettataḥ .
mārjanālepanādyaiśca tato yāganiketane .. 273 ..
 
akṛtaṃ yadalaṅkāraṃ kārayet sakalaṃ tu tat .
nāstikān bhinnamaryādān devabrāhnaṇanindakān .. 274 ..
 
pāparogayutānanyān ninditān piśunāṃstathā .
pāṣaṇḍino hīnavṛttīn pratilomān samatsarān .. 275 ..
 
lubdhān mūrkhānaviduṣo balānnirvāsayettataḥ .
karmāhādvāsare vipra aparāhṇe guruḥ svayam .. 276 ..
 
jalādhivāsadeśaṃ tu saṃprāpya saha mūrtipaiḥ .
utthāpya bimbamudakāt kumbhaṃ ca kalaśānapi .. 277 ..
 
udbāsya devatāstatsthāstadbimbaṃ tīraviṣṭare .
prāṅmukhaṃ samavasthāpya vāribhiḥ kṣālayettataḥ .. 278 ..
 
lohajaṃ cedviśuddhyarthaṃ titriṇīphalavāriṇā .
prāgvat sṛṣṭikramaṃ kṛtvā vidhānena mahāmate .. 279 ..
 
vastrābharaṇapuṣpādyairaṅkṛtya manoharaiḥ .
yānamāropya tadbimbaṃ śaṅkhabheryādisaṃyutam .. 280 ..
 
grāmaṃ pradakṣiṇīkṛtya hyālayaṃ vā samānayet .
yāgagehaṃ tu yānāderavaropya niveśayet .. 281 ..
 
sthāne pūrvodite paścādārabhet snapanaṃ guruḥ .
lekhyādau saṃpraviśyātha prāsādaṃ mūrtipaiḥ saha .. 282 ..
 
prāk cādhivāsitaṃ kūrcaṃ jalāttasmāt samuddharet .
bimbācca vastrābharaṇamālyānyapanayet tataḥ .. 283 ..
 
pīṭhe tu snānakumbhānāṃ sthāpanārthaṃ tu kalpite .
pūrvoditaṃ sthūlaparaṃ snapanaṃ sthāpayeddvija .. 284 ..
 
pūrvādipaścimāśāntaṃ pṛthak snapanamaṇḍapam .
vihitaṃ yatna tatraiva devadevasya vāmataḥ .. 285 ..
 
yātudhānapadaṃ yāvadagnikoṇādito nyaset .
snapanaṃ sthūlaparākhyaṃ sthūlasūkṣmaṃ tu pṛṣṭhataḥ .. 286 ..
 
īśakoṇāt samārabhya yāvadāgneyagocaram .
devasya dakṣiṇe pārśve īśānādvāyupaścimam .. 287 ..
 
sthūlasthūlābhidhaṃ snānaṃ sthāpayet kramayogataḥ .
adhivāsadine kuryāt snānaṃ sthūlaparābhidham .. 288 ..
 
pratiṣṭhādivase kuryāt snapanaṃ sthūlasūkṣmakam .
caturthe divase snapanaṃ sthūlasthūlābhidhaṃ bhavet .. 289 ..
 
tadā tattaddine tattat snapanaṃ snāpayedguruḥ .
evaṃ hi snānakalaśān kramāt saṃsthāpya pūrvavat .. 290 ..
 
tadarpaṇāvasāne'tha śayanaṃ kalyayeddvidhā .
nayanonmīlanārthaṃ tu śayanaṃ kalpayet purā .. 291 ..
 
dvādaśākṣaramantreṇa pīṭhaṃ saṃprokṣayettataḥ .
prāgagrānudagagrān vā darbhānāstīrya puṣkalān .. 292 ..
 
pañcabhāramitān śālīnathavā cārdhasaṃmitān .
vṛttaṃ vā caturaśraṃ vā kambalānupari nyaset .. 293 ..
 
upadhānāni citrāṇi śayanāṅgāni kalpayet .
maṅgalyakumbhān saṃsthāpya digaṣṭakasamāśritān .. 294 ..
 
tato bimbādhivāsārthaṃ śayanaṃ parikalpayet .
tadardhaṃ vedikaurdhve tu kuryāt svastikamaṇḍalam .. 295 ..
 
rajasā kusumairvātha caturvarmaairmahojvalaiḥ .
prāgagrānudagagrāṃśca darbhān saṃstīrya tatparam .. 296 ..
 
pañcabhārapramāṇena śālīṃstatra vinikṣipet .
tadardhaṃ taṇḍulaṃ śuddhaṃ tadardhaṃ tu tilaṃ tathā .. 297 ..
 
uparyupari nikṣiṣya lājānūrdhve tu vinyaset .
kāṣṭhajaṃ sudṛḍhaṃ snigdhaṃ caturgātrasamanvitam .. 298 ..
 
catuṣpādasamāyuktaṃ caturaśrāyataṃ tatam .
khaṭvāsaṃjñitapayaṅkaṃ tadūrdhve sthāpayettataḥ .. 299 ..
 
dukūlaṃ mṛdutalpaṃ ca vinyaset soparicchadam .
kevalaṃ talpamātraṃ vā vinyasedathavā dvija .. 300 ..
 
khaṭvātūle vivarjyātha lājordhve ratnakambale .
nyasedabhinavaṃ paścādvastraṃ kārpāsajaṃ navam .. 301 ..
 
kṣaumavastraṃ nyasenmadhye citravastraṃ tatopari .
śiropadhānasaṃyuktaṃ pādagaṇḍūkasaṃyutam .. 302 ..
 
sarvānabhinavān śubhrān sakapolopadhānakān .
sugandhadhūpitān vastrān kusumāmodasaṃmitān .. 303 ..
 
indrādīśānaparyantaṃ kalaśān sūtraveṣṭitān .
toyapūrṇān samān snigdhān sāpidhānān savastrakān .. 304 ..
 
suratnapallavairyuktān dhānyarāśiṣu nikṣipet .
śaṅkhacakragadāpajhadhvajaiścendrādiṣu kramāt .. 305 ..
 
śrīvatsaṃ garuḍaṃ kūrmaṃ sauvarṇaṃ teṣu nikṣipet .
madhye madhye ca kumbhānāṃ dhānyordhve maṅgalān nyaset .. 306 ..
 
vastrairācchāditāstadvannyaset koṇeṣu pālikāḥ .
evaṃ śayanayugmaṃ tu prakalpya tadadho yajet .. 307 ..
 
sarvādhāramanantaṃ tu tadūrghve sarvagaṃ prabhum .
prabhavāpyayayogena yajet prāgādiyogataḥ .. 308 ..
 
pāṭhayet sarpasāmādisaṃjñāṃ jñānabalātmikām .
hutvā śatāṣṭasaṃkhyaṃ tu mūlaṃ tadanukalpayet .. 309 ..
 
maṇḍalaṃ pāvanai rāgaiḥ sitādyairmāṅgalīyakaiḥ .
tadūnādhikaśāntyarthaṃ hutvā kuṇḍagaṇaṃ tataḥ .. 310 ..
 
saṃskuryāt pratikuṇḍasya nikaṭe kumbhamadhyagam .
prabhavāpyayayogena cāturātmyaṃ tu saṃyajet .. 311 ..
 
hradādi yadvā dikstheṣu vidikstheṣu tadastrapam .
dattvā tadarthaṃ pūrṇāṃ tu pūrṇātpūrṇaṃ ca pāṭhayet .. 312 ..
 
ekāyanān yajurmayānāśrāvitamanantaram .
evaṃ sarvaṃ samāpādya prayāyādbimbasannidhim .. 313 ..
 
vimbamarghyādinābhyarcya guruḥ snapanamārabhet .
athāstramantreṇa purā maṅgalyakalaśāmbhasā .. 314 ..
 
saṃsecya bimbaṃ tadanu snāpayettanmṛdambhasā .
pāṭhayettatra kūśmāṇḍān balamantrānanantaram .. 315 ..
 
tato gomayakummena iha gāvaḥ prapāṭhayet .
bhūtistamati nantreṇa pāṭhyanānena bhūtinā .. 316 ..
 
pañcagavyena tadanu pāṭhaye cchāvkaraṃ tataḥ .
pūrvavacca tato'bhyarcya vidhivaccamasāmvunā .. 317 ..
 
kṣālayitvā jalaiḥ śuddhairabhiṣicya tato'rcayet .
śilpadoṣavināśārthaṃ snānametadudāhṛtam .. 318 ..
 
paridhāya tato vipra vāsasī adharottare .
nayanonmīlanārthaṃ tu śayanaṃ yat prakalpitam .. 319 ..
 
tatra pūrvaśiraskaṃ ca bimbaṃ prasvāpayeddvija .
tataḥ samantādbimbaṃ tu chādayet kamvalādibhiḥ .. 320 ..
 
sauvarṇaṃ rājanaṃ caiva pātramāḍhakapūraṇam .
dhānyarāśau nidhāyāgre pūrayeta yathākramam .. 321 ..
 
madhunā sarpiṣā caiva tatastu madhupātrake .
arkamaṇḍalamadhyasthaṃ mārtāṇḍāyutasannibham .. 322 ..
 
dhyātvā mantreśamabhyarcya tadanyasmin bhahāmate .
candramaṇḍalamadhyasthaṃ dhenumudrāsamanvitam .. 323 ..
 
mantrai vai saurabhīyaṃ ca sphuradinduśataprabham .
tadantarastha mantreśaṃ himācalanibhaṃ smaret .. 324 ..
 
tatsrutairamṛtaughaiśca śaśijairdhenujairapi .
subhāvitaṃ smaredbimbaṃ madhuvāteti mantrataḥ .. 325 ..
 
ghṛtādi mantrayet paścādvastreṇācchādayettu tat .
aṣṭāṅgulā ca sauvarṇī śalākā rājatī tathā .. 326 ..
 
kevalā vāpi sauvarṇī śalākā syādvijottama .
aṣṭadhānyāni paritaḥ pātreṣu viniveśayet .. 327 ..
 
gāḥ kanyakāḥ śubhākārā bhūṣaṇaiścāpi bhūṣitāḥ .
ānīya sthāpayet pārśve brahnaghoṣeṇa ghoṣeyet .. 328 ..
 
svayaṃ śalākāṃ sauvarṇīṃ kṛtvā netrābhimantritām .
madhvaktāṃ ca tayā netraṃ dakṣiṇaṃ tvīṣadullikhet .. 329 ..
 
saṃsmaran paramaṃ jyotirnetramantreṇa deśikaḥ .
ājyāktayā tayā vāpi rājatyā vāmamullikhet .. 330 ..
 
tanmantritena śasstreṇa śilpī snāto'valokitaḥ .
yathāvat prakaṭīkuryādvidhidṛṣṭena vartmanā .. 331 ..
 
vāruṇaṃ pāṭhayet sāma saha cāndreṇa sāmagān .
pūrayenmadhusarpirbhyāṃ netrayugmaṃ krameṇa tu .. 332 ..
 
vauṣaḍantena mūlena tenaiva juhuyāttataḥ .
tanmurdhni śaśibimbaṃ tu dhyeya tāpādiśāntaye .. 333 ..
 
siñcantamamṛtaughaṃ tu hṛdā dyantena secayet .
vyapohyācchādanapaṭaṃ darśayenmadhusarpiṣī .. 334 ..
 
aṣṭadhānyāni gāścaiva kanyakāḥ purataḥ sthitāḥ .
madhvājye ca śalāke ca pradadyācchilpine dvija .. 335 ..
 
aṣṭadhānyāni gāścaiva śayyopakaraṇaṃ tathā .
pradadyāddeśikendrāya sādhakaḥ siddhilālasaḥ .. 336 ..
 
yadvā madhvādisakalamācāryāya nivedayet .
yathāśakti tathānyeṣāṃ mūrtipānāṃ ca dakṣiṇāḥ .. 337 ..
 
mṛṇmaye mūlabimbe tu bhittisthe'tha praviśya tu .
prāsādaṃ tatra kurvīta nayanonmīlanakriyām .. 338 ..
 
evaṃ śriyādiśaktīnāṃ nayanonmīlanaṃ bhavet .
evaṃ netre samunmīlya bimbasya tu tataḥ param .. 339 ..
 
dahanāpyāyane kuryāda streṇa hṛdayena ca .
āmūrdhno dvādaśārṇaṃ tu mūrtyarthaṃ pūrvavannyaset .. 340 ..
 
snānārthataḥ purā klṛpte pīṭhe bimbaṃ nayettataḥ .
vyāptisattāsamāyukte saṃskṛte prokṣaṇādinā .. 341 ..
 
ādhārādikramopete samālabdhe supūjite .
pīṭhe'vatārya saṃveṣṭya vāsasī hyadharottare .. 342 ..
 
atha kramoditaiḥ kumbhaiḥ dviṣaṭkāvartitairhṛdā .
snāpayet pāṭhayedviprāno ṣadhīnāmiti śrutim .. 343 ..
 
yā oṣadhaya ityādi ṛgvedāṃstadanantaram .
evaṃ daśāvaśiṣṭāntaiḥ secite kalaśaiḥ sati .. 344 ..
 
tataḥ kumbhacatuṣke tu caturbhirmūrtidhārakaiḥ .
ṛksāmapūrvairvidhivat snapanīyaṃ tu pāṭhayet .. 345 ..
 
uduttamaṃ hi ṛgvedān pāṭhayedadraviṇaṃ yajuḥ .
tatastu vāruṇaṃ sāma sāmajño'tharvaṇastataḥ .. 346 ..
 
ayaṃ te varuṇaśceti pavitraṃ tetato ṛcam .
vasoḥ pavitraṃhi yajuḥ pāṭhayet sumahāṃstataḥ .. 347 ..
 
pavitraṃ tehi yat sāma saṃyojyaikāyanāṃstataḥ .
mūrtipān samudāyena pāvamānīścatuṣṭayam .. 348 ..
 
tadante paramaṃ mantraṃ vyūhīyaṃ bhagavāniti .
pavitramantraṃ tadanuidaṃ viṣṇurvicakrame .. 349 ..
 
tato vibhavamantraistu sarvaiḥ saṃmantritena ca .
kumbhena secayitvā tu vyūhamantraiḥ pareṇa tu .. 350 ..
 
snāpayitvārcayitvā ca juhuyāt sādhikaṃ śatam .
yathāvat praṇavenātha vyāptiṃ kṛtvā ca pāṭhayet .. 351 ..
 
māpragāme ti ṛgvedān agne nāyuryajurmayān .
prāṇāpānaṃ hi yat sāma tataḥ prāṇāya bai namaḥ .. 352 ..
 
yātavyeti paraṃ mantraṃ viprānekāyanāṃstataḥ .
dhyānayukto dhiyā samyak paṭhedārādhakastataḥ .. 353 ..
 
āvāhayāmyamarabṛndanatāṅghriyugmaṃ .
lakṣmīpatiṃ bhuvanakāraṇamaprameyam .
ādyaṃ sanātanatanuṃ praṇavāsanasthaṃ .
pūrṇendubhāskarahutāśasahasradīptim .. 354 ..
 
dhyeyaṃ paraṃ sakalatatvavidāṃ ca vedyaṃ .
vārāhakāpilanṛkesarisaumyamūrtim .
śrīvatsakaustubhamahāmaṇibhūṣitāṅgaṃ .
kaumodakīkamalaśaṅkarathāṅgahastam .. 355 ..
 
sarvatrago'si bhagavan kila yadyapi tvāṃ .
āvāhayāmi hi yathā vyajanena vāyum .
gūḍho yathaiva dahano madhanādupaiti .
āvāhito'pi hi tathā tvamupaiṣi cārcām .. 356 ..
 
mālādharācyuta vibho paramārthamūrte .
sarvajñanātha parameśvara sarvaśakte .
āgaccha me kuru dayāṃ pratimāṃ bhajasva .
pūjāṃ gṛhāṇa madanugrahakāmyayādya .. 357 ..
 
tato vimṛjya vastreṇa bhogaiḥ pūrveditairyajet .
arghyādyairdakṣiṇāntaistu pāṭhayedṛṅbhayāṃstataḥ .. 358 ..
 
arcāmi teti mantraṃ vai sāmagāṃścārcata tviti .
bhagavāniti tajjñāṃstu agnau santarpayettaḥ .. 359 ..
 
svakuṇḍe deśikendrastu samidhāṃ saptakaṃ hunet .
paścācchatāṣṭasaṃkhyaṃ ca sājyaistu tilataṇḍulaiḥ .. 360 ..
 
tarpayitvā tu pūrṇāntamuddhṛtyāgnikaṇaṃ tataḥ .
dikkuṇḍeṣu vinikṣipya saṃskṛteṣu puraiva hi .. 361 ..
 
tathaiva ca vidikstheṣu uddhṛtyābhyarcya vai kramāt .
tataḥ prabhavayogena caturdikṣu niveśayet .. 362 ..
 
caturo vāsudevādināmnā ekāyanān dvijān .
svābhiḥ svābhirasaṃkhyaṃ ca taiḥ kāryamabhidhādibhiḥ .. 363 ..
 
samitsaptakapūrvaistu sājyaistu tilataṇḍulaiḥ .
evamapyayayogena vāyvādīśāvasānakam .. 364 ..
 
ṛgvedādyāṃstu caturaḥ saṃskṛtyādau tathā nyaset .
athavā vinyasettāṃstu īśādvāyupadāvadhi .. 365 ..
 
tairapyacyutaliṅgaistu svaśākhoktaiśca pāvanaiḥ .
havanaṃ vidhivat kāryaṃ bhaktiyuktena cetasā .. 366 ..
 
evaṃ krameṇa kuṇḍāṃstu sarvān hutvā tato guruḥ .
dvārsthādīnāṃ puroktānāṃ dikpatīnāṃ samācaret .. 367 ..
 
havanaṃ vidhivat kuṇḍe tadarthaṃ pūrvanirmite .
stutvā jitaṃtvāmantreṇa sāmajñān pāṭhayet punaḥ .. 368 ..
 
saha gāyatrisāmnā tu yadrathantarasaṃjñakam .
prajapya dvādaśārṇaṃ tu mudrāṃ badhvā praṇamya ca .. 369 ..
 
aṣṭāṅgenātha vijñāpyo bhagavān bhūtabhāvanaḥ .
mūrtibhedena rūpeṇa anenaiva hi sāmpratam .. 370 ..
 
lokānajñātatatvāṃstu samāhrādaya nāgarān .
yenāntaḥ saṃpraviṣṭena īṣatkālavaśāttu vai .. 371 ..
 
janmāntarasahasrotthānmokṣamāyānti kilbiṣāt .
evamarthyo hi bhagavān lokānugrahakṛt prabhuḥ .. 372 ..
 
datvārghyagandhasragdhūpadīpanaivedyameva ca .
nivedyācamanaṃ cārghyaṃ kuryānnīrājanaṃ tataḥ .. 373 ..
 
puṇyāhajayaghoṣeṇa vedadhvaniyutena ca .
śaṅkhavāditranirghoṣapaṭahairgītibhiḥ saha .. 374 ..
 
karāvaṅghrigatau kṛtvā devadevasya deśikaḥ .
pāṭhayedṛṅbhayaṃ mantraṃ utiṣṭheti tataḥ saha .. 375 ..
 
yātropakaraṇairmantraṃ kṛtvā brahnarathe sthire .
suyantriteti kṣīrājyadadhyodanasamanvite .. 376 ..
 
subhikṣakṣemaśāntyarthaṃ paramānnaphalairyute .
pāṭhayedasya vāmīyamṛṅbhayaṃ tadanantaram .. 377 ..
 
tanmayān valamantraṃ tu daśārdhe ti mahāmate .
svayamādyantasaṃruddhaṃ hṛdā tu kavacaṃ japet .. 378 ..
 
bhrāmayedbalidānaṃ ca kriyamāṇaṃ tu sarvadik .
pajhakāñcanavajrāṇāṃ pūrvavat kṣepamācaret .. 379 ..
 
divyādyāyatanānāṃ ca kāryā pūjā yathocitā .
pañcarātravidāṃ caiva yatīnāṃ brahnacāriṇām .. 380 ..
 
ṣaṭkarmaniratānāṃ ca dānaṃ dīnajaneṣvapi .
rathasthe mantrabimbe tu yāvatpadaśataṃ vrajet .. 381 ..
 
tadrathaṃ tūryaghoṣeṇa tāvat kratuśataṃ phalam .
āpnotyārādhakaḥ śaśvat sakāmo niyatavrataḥ .. 382 ..
 
tatastoraṇadeśasthaṃ rathaṃ kṛtvā'rcayet prabhum .
pādyārghyapuṣpadhūpaiśca namaskṛtya ca pāṭhayet .. 383 ..
 
uttiṣṭheti dviṣaṭkārṇaṃ sajitaṃtaṃtu cākhilam .
saṃpaṭhan pauruṣaṃ sūktaṃ yāgaveśma praveśayet .. 384 ..
 
śayyāyāṃ prākśirobimbaṃ śāyayeddhṛdayena tu .
deśiko mūrtipaiḥ sārdhaṃ yātrāhomaṃ samā yet .. 385 ..
 
tatastacchirasoddeśe cakrākārasthite ghaṭe .
pūrvoktalakṣaṇe netramastrasaṃpuṭitaṃ yajet .. 386 ..
 
pūjayenmaḍgalānyaṣṭau prāgādau tu svanāmabhiḥ .
aṣṭāsu tatra kumbheṣu puraiva sthāpiteṣu ca .. 387 ..
 
vāsudevādayaḥ pūjyāḥ prabhāvāpyayayogataḥ .
hradādi yadvā dikstheṣu vidikstheṣu tadastrapam .. 388 ..
 
yadvā prācyāṃ tu vārāho nārasiṃhastu dakṣiṇe .
pratīcyāṃ śrīdharo devo hayavaktrastathottare .. 389 ..
 
āgneyyāṃ bhārgavo rāmo nairṛte rāma eva ca .
vāyavye vāmanaścāpi viṣṇurīśānagocare .. 390 ..
 
svanāmnā pūjayitvaitānarghyagandhādibhistataḥ .
pūjayitvārghyapuṣpādyaiḥ śayanasthaṃ vibhuṃ tataḥ .. 391 ..
 
varmaṇācchādanapaṭaṃ datvā dhūpādhivāsitam .
mūlena śayanasthasya kuryādāpyāyanaṃ tataḥ .. 392 ..
 
devāṅghrinikaṭoddeśe upaviṣṭastu deśikaḥ .
mantraviddevabimbasya mantranyāsaṃ samācaret .. 393 ..
 
lekhyādau mantrabimbe tu prāsādasthe dvijottama .
utsavaṃ karmabimbe tu viṣṭare vā prakalpya tu .. 394 ..
 
prasvāpya śayane prāgvat prāsādaṃ saṃpraviśya ca .
mantranyāsādikaṃ kuryādvakṣyamāṇavidhānataḥ .. 395 ..
 
suvistṛtaṃ tadvidhānamidānīvadhāraya .
pīṭhe puṣpāñcaliṃ kṛtvā gandhayuktaṃ ca sākṣatam .. 396 ..
 
āmūrdhnaścaraṇāntaṃ tu dvādaśārṇaṃ tu vinyaset .
aṅgopāhgasthitiṃ kuryāt sthāneṣu hṛdayādiṣu .. 397 ..
 
hṛdi mūrdhni śikhāyāṃ tu skandhayoḥ karamadhyataḥ .
netrayorudare pṛṣṭhadeśe bāhudvaye tataḥ .. 398 ..
 
ūrubhyāṃ jānuyugme'tha pādayostadanantaram .
devasya dakṣiṇe haste cakraṃ śaṅkhaṃ tu vāmataḥ .. 399 ..
 
vāmahaste gadākhaḍagau hyathavā dakṣavāmayoḥ .
kramāllāñchanamantrāṃstu cakrādīn lāñchanān nyaset .. 400 ..
 
kirīṭaṃ śirasoddeśe śrīvatsaṃ ca galādadhaḥ .
vakṣaso'vāmabhāge tu vinyasettadanantaram .. 401 ..
 
kaustubhaṃ hṛdaye nyasya vanamālāṃ ca kaṇṭhataḥ .
śriyaṃ dakṣiṇabhāge tu puṣṭimuttarato nyaset .. 402 ..
 
ūrumūle vainateyamathedānīṃ nibodha me .
bcaturmujasya devasya cakrāderviniveśanam .. 403 ..
 
mukhyadakṣiṇahaste'bjaṃ gadāṃ vāmakare nyaset .
apare dakṣiṇe cakraṃ śaṅkhaṃ vāmakare pare .. 404 ..
 
anyān lāñchanamantrāstu yathāyogaṃ tu vinyaset .
anyeṣu ṣaḍbhujādyeṣu mukhyadakṣāditaḥ kramāt .. 405 ..
 
sarvān lāñchanamantrāṃstu yathāsthānagatān nyaset .
saṃsthāpya bhagavanmūrtirdhatte cakrādilāñchanam .. 406 ..
 
haste yena krameṇaiva lāñchanāni nyasettathā .
mantrān kirīṭapūrvāṃśca prāgvat sarvatra vinyaset .. 407 ..
 
pādādidvādaśāṅgeṣu tato dāmodarādikān .
tacchaktikāṃstathā mantrān prāgvadvyāpakalakṣaṇān .. 408 ..
 
aiśvareṇātha bījena yathāvasthena bhāvayet .
pādāditanmayenaiva tadvanmantravareṇa tu .. 409 ..
 
prāgvadapyayayuktyā tu hyāntarjyotirmayātmanā .
vibhunā vāksvarūpeṇa tadevātha paraṃ padam .. 410 ..
 
suśāntaṃ sarvagaṃ buddhvā nistarahgamivodadhim .
vidyāṅgadāmityādyaṃ yatu pāṭhayet pāñcarātrikān .. 411 ..
 
dehasānyāsikaṃ mantraṃ dhāraṇākhyamanantaram .
jīmūtasyeti ṛghvedān nāsadāsīti pāṭhayet .. 412 ..
 
krameṇānena hutvā tu pādārdhaśatasaṃkhyayā .
tilānāṃ ca tathā mantrairājyasyaibhirmahāmate .. 413 ..
 
datvā pūrṇāhutiṃ prāgvadupasaṃhāralakṣaṇām .
tatastat pararma brahna hyuditaṃ pūrvavat smaret .. 414 ..
 
sarvaśaktimayenaiva svabhāvena svakena tu .
ojobalātmanā yadvadgandho dravyātmanā tu vai .. 415 ..
 
bījaṃ tarusvarūpeṇa samudro budbudātmanā .
evamavyapadeśyā yā śaktiḥ sve śaktidarpaṇe .. 416 ..
 
sthitamādāya viśveśaṃ svātantryācca mahāmate .
mantrarūpāṃ tanuṃ dhatte samyagārādhanāya ca .. 417 ..
 
nānātvamupayātasya prasaraṃ tasya ca svayam .
niṣprabhatvaṃ prayātasya cidbījanicayasya ca .. 418 ..
 
āviṣkṛtasya bhedenāpyamūrtena valiyasā .
ajñānagahanenaiva nityānityāmalātmanā .. 419 ..
 
smṛtvaivaṃ mūlamantraṃ tu bimvahṛtpajhagaṃ smaret .
ṣaṭchaktikiraṇopetaṃ taistaddravyamayīṃ tanum .. 420 ..
 
saṃsmaret saṃharantaṃ ca prāguktenaiva vartmanā .
svarūpamamalaṃ bhūyaḥ smarenmūrtyātmanā tu tat .. 421 ..
 
nayantaṃ pūrvavidhināpyevaṃ sa parameśvaraḥ .
mantrātmanā svatantratvamūpayāto yadā tadā .. 422 ..
 
sahasraśirasaṃ deva miti sarvāṃstu codayet .
pāṭhayedbrāhnaṇāndhātaryadhyakṣeti ca mantrapam .. 423 ..
 
yo viśvataścakṣuriti yātavyo bhavatīti ca .
dvāsuparṇeti tadanu ato deveti vai tataḥ .. 424 ..
 
ṛṅbhayān pauruṣaṃ sūkta tataḥ paratamāṃ tviti .
śāśvatā ca tataḥ kālakaleti samudāharet .. 425 ..
 
eṣā buddhiḥ saptadheti atredānīṃ ca pāṭhayet .
evaṃ mantrānusandhānaṃ kathitaṃ ca parābhidham .. 426 ..
 
sūkṣmasaṃjñaṃ muniśreṣṭha vidhyantaramathocyate .
vaibhavaṃ devatācakraṃ vyūhākhyaṃ tadanantaram .. 427 ..
 
sūkṣmaṃ cāpi muniśreṣṭha pādayorhṛdi mūrdhani .
prapūjya puṣpadhūpādyairmudrābhiḥ praṇamedatha .. 428 ..
 
gatvā kuṇḍasamīpaṃ tu vyāpāreṣvakhileṣu ca .
homaṃ kuryādyathāśakti tilādyaiḥ śatapūrvakam .. 429 ..
 
smṛtvaikaikaṃ tu vai karma kartā mantroditena ca .
hṛnmantreṇa samūlena dattvā pūrṇāhutiṃ tataḥ .. 430 ..
 
āprabhātācca tat kālaṃ karmaṇāṃ pūraṇāya ca .
tataḥ śāntyudakaṃ mūrghni homānte cātmano dvija .. 431 ..
 
datvā tu bimbaśirasi mūlenodakameva tat .
japaṃ ca karmamantrāṇāṃ yathāśakti samācaret .. 432 ..
 
bhūtānāṃ validāne ca kṛte kuṇḍeṣu mūrtipāḥ .
svaiḥ svairmantraiḥ sahasraṃ vā śataṃ vāṣṭa tu homayet .. 433 ..
 
taiśca śāntyudakaṃ mūrdhni bibhbe vai dāpayedguruḥ .
athādhivāsanaṃ kuryādvidhidṛṣṭena karmaṇā .. 434 ..
 
dhyānākhyaṃ niṣkalaṃ śuddhaṃ yena sannihitaḥ sadā .
mantro hyarcāgato vipra syāt paṭastho'thavā mune .. 435 ..
 
na copasaṃhṛto yāvadguruṇā tatvavedinā .
prāksarvamupasaṃhṛtya saṃhārakramayogataḥ .. 436 ..
 
svarūpe vikṛte śuddhe gururāste dvijottama .
svahṛdraśmimaye pajhe sthitiṃ kṛtvā purātmanaḥ .. 437 ..
 
evamevāvināśaṃ ca nirastāvayavaṃ yathā .
bodhavijñānadehaṃ ca bimbaṃ saṃbhāvya vai tathā .. 438 ..
 
dvau suṣumnātmakau mārgau prajvaladbhāskarākṛtī .
hṛtpajhagolakāccaiva ekadeśasamutthitau .. 439 ..
 
maṇiprabheva cordhvādho vyāpakatvena saṃsthitau .
yathātmani tathā deve tathā'tmani vibhāvya ca .. 440 ..
 
tato yāyāddakṣiṇena ghrāṇānvayapathā mune .
svadehāddhṛdayaṃ devaṃ vāmamārgeṇa saṃviśet .. 441 ..
 
yathātmanā'tmā hṛdaye hyanubhūto hyanūpamaḥ .
tathā taddhṛdayāntasthaṃ smaredvijñānagolakam .. 442 ..
 
dṛṣṭvā svaraśmikhacitamānandāpūritaṃ mahat .
gamāgamaikaniṣṭhaṃ tu śakto brahnaṇyathātmani .. 443 ..
 
devadehasthitenaiva vijñānena sahaikatā .
niṣpādyā yāvadaspandakālamānaṃ svadehakam .. 444 ..
 
paraṃ yadātmanā vipra kevalenānubhūyate .
spandapravartitenātha kālenaikātmanā dvidhā .. 445 ..
 
yathā'tmani tathā deve niṣkrāmedatha sādhakaḥ .
devaṃ dakṣiṇamārgeṇa viśedvāmena cātmanaḥ .. 446 ..
 
hṛdayaṃ bhāsurākāra jñānāmṛtapariplutam .
yogo'yaṃ muniśārdūla bimbasya dravyajasya ca .. 447 ..
 
āpādānmūrdhaparyantaṃ nāḍībṛndasya vyañjakaḥ .
yena sarveśitā vipra bimbasyāsya prajāyate .. 448 ..
 
taṃ yogamadhunā vacmi ekāgramavadhāraya .
hṛtpuṇḍarīkamadhyasthaḥ sādhako vṛttivarjitaḥ .. 449 ..
 
mantroccāraprayogeṇa prāgvat padamanāmayam .
yāyādūrdhvapravāheṇa tasmājjñeyaḥ pravartate .. 450 ..
 
avyucchinno'vyathe'kṣubdho svecchayā kṣobhameti ca .
yathā sannataro dīpo hnakampaḥ kampameti ca .. 451 ..
 
kośakāro yathā tantuṃ gṛhītvā saṃpravartate .
vijñānaśaktimālambya evambhūto hṛdambujam .. 452 ..
 
svakīyamāyayā'cāryaḥ pūrvavat saṃviśettataḥ .
devasya hṛdayāmbhojaṃ vilokya saha tena vai .. 453 ..
 
bhāvayitvātha vijñānaṃ bodhaśaktyā tato vrajet .
taddvādaśāntamāgatya jñeyākhyaṃ na ca nāsikam .. 454 ..
 
tatpādāt pūrvayuktyā tu daivaṃ hṛdayamāśrayet .
tato vai devahṛdayāt praviśya hṛdayaṃ svakam .. 455 ..
 
madhyamārgeṇa hṛdayādetya svaṃ netragolakam .
evaṃ deve'nusandhāya nirīkṣya ca parasparam .. 456 ..
 
devālokena vātmānamanuviddhaṃ ca saṃsmaret .
ātmālokena deveśaṃ bhinnaṃ sarvatra bhāvayet .. 457 ..
 
etadīśvarasandhānaṃ bhinnamekātmalakṣaṇam .
sarvaiśvaryapradaṃ viddhi sarvadā pratimāsu vai .. 458 ..
 
atha śabdānusandhānamekekādbhatadarśanam .
vakṣyāmi yena vai mantro bimbenaikātmatāṃ vraṃjet .. 459 ..
 
niṣkampabodhasāmānyarūpo bhūtvā punaḥ svayam .
ye śabdajanitā bhāvāḥ sūkṣmaiḥ sūkṣmatarā'khilāḥ .. 460 ..
 
sāmānyabodhaśabdena tān paśyannekatāṃ gatān .
saṅkalpapūrvaṃ sarvotthaśabdamātreṇa varjitān .. 461 ..
 
sa cābhimukhamāyāti saṅkalpādutthitasya ca .
śabdarūpapadārthasya śabdasya paramaujasaḥ .. 462 ..
 
saṅkalpapadavīrūḍhaḥ sphuratyantasthitaḥ sphuṭam .
padārthopari yaḥ śabdo madhyamaṃ viddhi tanmune .. 463 ..
 
hṛtpajhakarṇikāsaṃsthaḥ prayatnapadavīṣu ca .
vidyāsu karaṇotthāsu yaścābhivyaktimeti ca .. 464 ..
 
vācyavācakarūpeṇa sa śabdaḥ sthūla ucyate .
atisthūlaparatvena sa ca vāgviṣaye punaḥ .. 465 ..
 
dṛśyādṛśyeṣu bhāveṣu abhivyaktiṃ prayāti ca .
sa hi sthūlataraḥ śabdo vyavahāre'khile sthitaḥ .. 466 ..
 
tasmācchamdamayo deha iti cetasi vai purā .
niṣkampaṃ sādhakaḥ kṛtvā bimbaṃ bhāvyaṃ tadātmakam .. 467 ..
 
śabdasaṃhārayogena sabimbaṃ brahnasaṃyutam .
niṣkampayogayuktātmā yo guruḥ saṃpraviśyati .. 468 ..
 
pūrvoktakramayogena śabdabrahna hyanāgatam .
paśyet pariṇataṃ vipra kramādviśvātmanā tu vai .. 469 ..
 
tena saṃsthāpitaṃ bimbaṃ bhuktimuktiphalapradam .
evaṃ śabdānusandhānaṃ kṛtvā bimbasya sattama .. 470 ..
 
tato vai mantrasandhānamārabheta prayatnataḥ .
aśabdadehaḥ śabdātmā nityoditamanāmayam .. 471 ..
 
svahṛtpajhasthitaṃ mantrairvyāptiṃ tathākhilaiḥ .
mantrātmānaṃ jagannāthaṃ bimbahṛtpajhamadhyagam .. 472 ..
 
sphurattārakarūpaṃ ca mantrairvyāptiṃ tathākhilaiḥ .
mantrātmānaṃ jagannāthaṃ bimbahṛtpajhamadhyagam .. 473 ..
 
saṃsmaret sṛṣṭisaṃhārau kurvantaṃ sādhakottamaḥ .
paraḥ sa eva voddhavyaḥ susūkṣmaḥ sa ca niṣkalaḥ .. 474 ..
 
sakalaṃ caiva boddhavyamubhayātmakamityapi .
vijñānarajanīmadhye jñeyaṃ nidrārasāsthitam .. 475 ..
 
tatvagrāmaprabhāte'tha saṃbhogamiva sodaye .
prabuddhaṃ saṃsmareddevamavatīrṇaṃ parāt padāt .. 476 ..
 
sarvādhvabhogapīṭhaṃ tattenākrāntaṃ ca bhāvayet .
bhogabhūsaṃsthitaṃ devaṃ sthitimantaṃ vibhāvya ca .. 477 ..
 
sthitirādhāraśaktirvai vibhormantrātmakasya ca .
tasmādbrahnaśilāpīṭhaṃ bimbamekīkṛtaṃ smaret .. 478 ..
 
nānādhivāsayogena pūjayettadanantaram .
mantranyāsaṃ purā kṛtvā tridhā pūrvakrameṇa tu .. 479 ..
 
hastanyāsaṃ vinā vipra layayuktyānu cākhilam .
kathitaṃ sūkṣmasandhānaṃ sthūlaṃ vidhyantaraṃ śrṛṇu .. 480 ..
 
saṃskṛtaṃ devadevasya tvarcādehaṃ sulakṣaṇam .
saṃsmarecca susaṃpūrṇaṃ maṇiratnamayairvinā .. 481 ..
 
svadehavadupādeyairnāḍīvyūhaiḥ savāyavaiḥ .
dhātubhiḥ somasūryāgnisahajñānādikairguṇaiḥ .. 482 ..
 
guṇakāraṇataḥ kṣmāntaṃ yadanyattatvasaṃgraham .
dravyamāśritya vai bimbaṃ vartate yadasanmahat .. 483 ..
 
tatra hṛtkamalākāśe mantraṃ ratnaprabhojjvalam .
brahnabhāvanayā nyastaṃ yacchati prātimaṃ phalam .. 484 ..
 
śraddhāparāṇaāṃ kartṝṇāṃ phalato'bhyeti ca sthirām .
pratipattiṃ parāṃ brāhnīmākāraṃ prati sarvadā .. 485 ..
 
prāpnoti yadvaśādante jñānamātmaprakāśakam .
uktametattu sakalamākarṇaya suvistṛtam .. 486 ..
 
pūrvavaddhāraṇābhistu saṃhārakramayogataḥ .
tadvimbamupasaṃhṛtya svarūpe'vikṛte pare .. 487 ..
 
tataḥ krameṇa vai sṛṣṭvā bimbaṃ jyotirmayaṃ smaret .
evaṃ pūrvoditaṃ dhyātvā nāḍībṛndasya vyañjakam .. 488 ..
 
tatastāsāṃ tu nāḍīnāṃ dhyāyedvyaktiṃ suvistṛtām .
dvāsaptatisahasraṃ tu nāḍayaḥ parikīrtitāḥ .. 489 ..
 
daśapradhānāstāsāṃ tu vāyavaśca tathā daśa .
iḍā ca piṅgalā caiva suṣumnā ca tathā parā .. 490 ..
 
gāndhārī hastijihvā ca pūṣā caiva yaśasvinī .
alambusā kuhūścaiva kauśikī daśamā smṛtā .. 491 ..
 
prāṇāpānasamānāśca vyānodānau tathaiva ca .
nāgaḥ kūrmaśca kṛkaraḥ devadatto dhanaṃjayaḥ .. 492 ..
 
ānīya tritayaṃ kuryāddaive pūrakakumbhakau .
pūrake nāḍikāḥ sarvāḥ pūryante nātra saṃśayaḥ .. 493 ..
 
tato hṛdayapajhaṃ ca vikāsamupayāsyati .
kumbhakena niruddhaṃ tadbhavedūrdhvamukhaṃ dvija .. 494 ..
 
savāyūnāṃ ca nāḍīnāṃ sthitiṃ smṛtvā tataḥ param .
rasalohitamāṃsānāṃ medomajjāsthināṃ tathā .. 495 ..
 
dhātūnāṃ śukladhātvantaṃ smṛtvāntaḥ saṃsthiti kramāt .
smṛtvā hṛdayapajhe tu somasūryāgnimaṇḍalān .. 496 ..
 
āpādāt brahnarandhrāntaṃ sarvibaṃbeṣu sattama .
prakṛtīnāṃ ca tatvānāṃ kuryāt samyaṅniveśanam .. 497 ..
 
āpādādbrahnarandhrāntamavyaktāntaṃ krameṇa tu .
kṣityādikānāṃ pādāntamavyaktaṃ vā dharāntikam .. 498 ..
 
mūrdhni bhrūmadhyaparyantaṃ pradhānaṃ bhāvayeddvija .
sindūrapuñjasaṃkāśāṃ tālumadhye dhiyaṃ smaret .. 499 ..
 
sitenduraśmivarṇābhaṃ khadyotamiva khecaram .
tālumūle tvahaṃkāraṃ kusumbharasasannibham .. 500 ..
 
saṃsmarenmānasaṃ tatvaṃ tālukaṇṭhāntare dvija .
rājopaladyutimuṣaṃ kadambakusumopamam .. 501 ..
 
kaṇṭhāddhṛtpajhaparyantaṃ smaret pañcapade same .
śrotrādīnatha vai pañca prasphurattārakojjvalān .. 502 ..
 
pajhasthānācca nābhyantaṃ prāgvat pañcapadāntare .
vāgādīn vai sthitān pañca krameṇa viniveśayet .. 503 ..
 
ānābhervastiśīrṣāntaṃ susame padapañcake .
śabdatanmātrapūrvāṇi gandhamātrāvasānataḥ .. 504 ..
 
svaiḥ svairguṇaiśca yuktāni bhāsvajjyotiḥ prabhāṇi tu .
ūrumūle tathā madhye sandhideśe tatastvadhaḥ .. 505 ..
 
daṇḍe marmāvasāne tu sarvasmiṃścaraṇe kramāt .
khaṃ vāyvaganyudakakṣmāntaṃ cintayedbhūtapañcakam .. 506 ..
 
nīrūpāñjanavarṇaṃ tu saṃsmaredvyomagolakam .
vāyavyaṃ nīlapītaṃ ca taijasaṃ madhupiṅgalam .. 507 ..
 
muktāphalanibhaṃ cāpyaṃ raktapītaṃ tu pārthivam .
athavā tatvavinyāsamevameva samācaret .. 508 ..
 
prakṛtiṃ hṛdaye nyastvā dhīmanomamatāṃ tathā .
kaṇṭahṛnnābhiṣu nyastvā tanmātraṃ śabdasaṃjñitam .. 509 ..
 
svabhūtayuktaṃ śirasi tāloḥ kaṇṭhāntakaṃ tathā .
sparśākhyaṃ vāyunā sārdhaṃ rūpākhyaṃ vahninā saṅa .. 510 ..
 
kaṇṭhāt prabhṛti nābhyantaṃ rasākhyena jalaṃ saha .
nābherjānvantaraṃ yāvajjānoḥ pādāntakaṃ nyaset .. 511 ..
 
dharāṃ gandhena tatpaścāt sve sve sthāne tu vinyaset .
buddhyakṣāṇi krameṇaiva tathā karmendriyāṇyapi .. 512 ..
 
yadvā pradhānamāmūrdhno yāvadvakṣaḥsthalaṃ nyaset .
nābhau buddhimahaṅkāraṃ kaṭimūlāśritaṃ smaret .. 513 ..
 
ūrubhyāṃ śabdatanmātraṃ sparśākhyaṃ sparśākhyaṃ sandhideśagam .
jaṅghābhyāṃ rūpatanmātraṃ gulphayo rasasaṃjñitam .. 514 ..
 
pādābhyāṃ gandhasaṃjñaṃ tu svabījadhyānasaṃyutam .
athavā saptadhā tatvaklṛptau sthānakramaṃ śraṛṇu .. 515 ..
 
gulphajānukaṭīvakṣaḥkaṇṭhabhrūkāvaṭāvadhi .
buddhyantānāṃ dharādīnāṃ kramādavanisaptakam .. 516 ..
 
āpādanābhideśaṃ vā mahābhūtairdharādikaiḥ .
vyāptaṃ caturbhirvāyvantaistadūrdhvaṃ nabhasā punaḥ .. 517 ..
 
pūritaṃ hṛdayāntaṃ ca taduddeśācchikhāvadhi .
vibhāvyaṃ manasā vyāptaṃ tadūrdhve dvādaśāntakam .. 518 ..
 
pradhānāparaparyāyaṃ buddhitatvaṃ tu vinyaset .
atha dvedhā tatvaklṛptau vidhānamavadhāraya .. 519 ..
 
āmūrdhno nābhiparyantaṃ pradhānaṃ paribhāvayet .
ānābheḥ pādaparyantaṃ smarettanmātrakaṃ gaṇam .. 520 ..
 
yadvā vyaktau pradhānaṃ tu vyāpakaṃ devarūpadhṛk .
sarvatatvamayaṃ mantraṃ tasya vā kevalaṃ hṛdi .. 521 ..
 
prādhānikaṃ yojanīyamabhinnaṃ tatvakāraṇam .
evamicchānurūpeṇa tatvavinyāsamācaret .. 522 ..
 
jñānādiguṇaṣaṭkaṃ ca hṛdayādiṣu vinyaset .
prāgvadīśvarasandhānamācarenmunipuṅgava .. 523 ..
 
tataḥ śabdānusandhānaṃ prāguktaṃ tu samācaret .
tathaiva varṇabhedena sthānabhede ca vinyaset .. 524 ..
 
kadambakusumākāra makāraṃ vinayseddvija .
śikhāyāṃ śikhāroddeśe ākāraṃ kuṅkamaprabham .. 525 ..
 
taptacāmīkarākāramikāraṃ mukhamaṇḍale .
īkāraṃ kaṇṭhadeśe tu kundendusadṛśaprabham .. 526 ..
 
ukāraṃ jatrubhāge tu śuddhasphaṭikavarcasam .
ūkāraṃ vakṣasi tathā sindūrasadṛśākṛtim .. 527 ..
 
ṛkāraṃ hṛdaye nyasyecchuklavarṇaṃ mahāprabham .
ṛkāraṃ jāṭhare bhāge lākṣārasasamadyutim .. 528 ..
 
lṛkāraṃ nābhibhāge tu taptakāñcanasannibham .
lṛkāraṃ liḍgadeśasthaṃ vinyasedasitaprabham .. 529 ..
 
ekāraṃ drutahemābhamūruyugmaṃ samāśritam .
aikāraṃ jānuyugme tu sandhyājaladasannibham .. 530 ..
 
okāraṃ jaṅghayostadvacchuklavarṇaṃ dvijottama .
aukāraṃ raktavarṇaṃ ca gulphadvayagataṃ tathā .. 531 ..
 
aṅgāraṃ pādayorbrahnannayaskāntasamaprabham .
aḥ kāraṃ caraṇāṅguṣṭhe pajharāgasamaprabham .. 532 ..
 
kakāraṃ tu lalāṭasthaṃ raktavarṇaṃ tu vinyaset .
khakāraṃ pītalanibhaṃ bhruvormadhyamadeśagam .. 533 ..
 
gakāraṃ nāsikāyāṃ tu tuṣārasadṛśākṛtim .
ghakāraṃ sitavarṇaṃ tu daśanasthānasaṃśritam .. 534 ..
 
ṅakāraṃ cibukoddeśe śaradgaganasannibham .
cakāraṃ raktavarṇaṃ ca kṛkāṭīgocare nyaset .. 535 ..
 
chakāraṃ pṛṣṭhabhāge tu jvalitānalasannibham .
jakāraṃ kaṭideśasthaṃ kāñcanādrisamaprabham .. 536 ..
 
jhakāramūrumūle tu śuddhasphaṭikasannibham .
ñakāraṃ pādagulphāgre pajharāgasamaprabham .. 537 ..
 
ṭakāraṃ bhrūyugagataṃ tuṣārasadṛśākṛtim .
ṭhakāraṃ netrayorbrahnan raktavarṇaṃ mahāpramam .. 538 ..
 
ḍakāraṃ gaṇḍayoścaiva pītavarṇaṃ mahādyutim .
ḍhakāraṃ hanuyugmasthamindranīlasamaprabham .. 539 ..
 
ṇakāraṃ kucayugme tu haritālasamadyutim .
takāraṃ śravasoryugme pravālopalasannibham .. 540 ..
 
thakāraṃ skandhayugale campakaprasavākṛtim .
dakāraṃ bhujayormadhye jvalitānalasannibham .. 541 ..
 
dhakāraṃ tu prakoṣṭasthaṃ khadyotacayadīdhitim .
nakāraṃ karayornyasya pajhapatrasamadyutim .. 542 ..
 
pakāraṃ romakūpasthaṃ palājñadalasannibham .
phakāraṃ kakṣabhāgasthaṃ sandhyābhrasadṛśaprabham .. 543 ..
 
bakāraṃ pārśvayugme tu pūrṇacandrasamaprabham .
bhakāraṃ sakthideśasthaṃ nīlāñjanacayopamam .. 544 ..
 
makāraṃ piṇḍikāsaṃśthaṃ śaradghaganasannibham .
yakāraṃ pāñcajanye tu dhūmravarṇaṃ ca vinyaset .. 545 ..
 
rakāraṃ ca sahasrāre raktapaṅkajasannibham .
lakāraṃ ca gadāyāṃ vai saudāminisamaprabham .. 546 ..
 
vakāramaravinde tu śāradābhrasamaprabham .
śakāraṃ śoṇite nyasya amṛtābhāsavigraham .. 547 ..
 
ṣakāramasthinicaye śaśaśoṇitasannibham .
sakāraṃ māṃsadeśe tu himakundasamaprabham .. 548 ..
 
hakāraṃ prāṇadeśasthaṃ śuddhasphaṭikavigraham .
kṣakāraṃ sarvatovyāptaṃ sūryavaiśvānaraprabham .. 549 ..
 
athavā mātṛkānyāsamevameva samācaret .
akāraṃ tālau vinyasya mukhe cākārameva ca .. 550 ..
 
iṅa locanayornyasya uū śravaṇayostathā .
ṛṛ nāsāpuṭe caiva lṛlṛ gaṇḍadvaye tathā .. 551 ..
 
eai daśanapaṅktau ca o au oṣṭhagatau smaret .
aṃ ityeva lalāṭe tu visargaṃ rasane tathā .. 552 ..
 
yakāraṃ tvaggataṃ nyasya rephaṃ cakṣuṣi vinyaset .
lakāraṃ nāsikāyāṃ tu vakāraṃ daśanāgrataḥ .. 553 ..
 
śrotre śakāraṃ vinyasya ṣakāramudare tathā .
sakāraṃ kaṭideśe tu hakāraṃ hṛdaye tathā .. 554 ..
 
kṣakāraṃ nābhideśe tu vinyasedadvijasattama .
pavargo bāhurekastu tavargastu dvitīyakaḥ .. 555 ..
 
ṭavargaśca cavargaśca jaṅghādvayamudāhṛtam .
kavargoṅgulayaḥ sarvā vijñātavyā dvijottama .. 556 ..
 
evaṃ hi varṇasandhānaṃ kṛtvā caiva tataḥ param .
āmūrdhnaścaraṇāntaṃ ca vinyaseddvādaśākṣaram .. 557 ..
 
aṅgopāṅgasthitiṃ kuryāt sthāneṣu hṛdayādiṣu .
cakrādivainateyāntaṃ prāgvannyastvā krameṇa tu .. 558 ..
 
sarvān lāñchanamantrāṃstu tato dāmodarādikān .
tacchaktikāṃstathā mantrān pūrvavadviniveśayet .. 559 ..
 
upasaṃhṛtipūrvāntaṃ sarvaṃ kṛtvā krameṇa tu .
tatastatparamaṃ brahna hṛdisthaṃ pūrvavat smaret .. 560 ..
 
tatastu mantrasandhānaṃ kṛtvā pūrvoktavartmanā .
sahasraśirasaṃ daivamityādīn pāṭhayet kramāt .. 561 ..
 
evaṃ sthūlānusandhānametatte kathitaṃ mayā .
eṣu prokteṣu viprendra sandhāneṣu parādiṣu .. 562 ..
 
sandhānamekaṃ kṛtvā tu gururicchānurūpataḥ .
tato'rcayitvā deveśaṃ śayane bimbavṛttikam .. 563 ..
 
sāṃsparśikairāsanādyairvividhairaupacārikaiḥ .
hṛdayaṅgamasaṃjñaiśca madhuparkādibhirdvija .. 564 ..
 
paramānnādibhiścānnaiḥ pavitraiḥ pānakaistathā .
anyaiśca vividhairbhogairyathā cānukrameṇa tu .. 565 ..
 
sarvaṃ tu saṃpradānāntaṃ kṛtvā paścāttu maṇḍale .
sannidhīkṛtya saṃpūjya mahatā vibhavena tu .. 566 ..
 
agnau santarpayet sāṅgaṃ samitsaptakapūrvakam .
juhuyurmūrtipāścāpi sve sve kuṇḍe yathākramam .. 567 ..
 
prāgādidikṣu kuṇḍeṣu krameṇa samidhaḥ smṛtāḥ .
palāśavakṣakhadirabimvodumbarabhūruhām .. 568 ..
 
āgneyādividikṣu syuḥ pippalaplakṣasaṃbhavāḥ .
nyagrodhaprabhavāścaiva kāśmaryaprabhavāstathā .. 569 ..
 
palāśasamidho'nyatra bhūyasāṃ parikalpane .
uktābhāve tu sarvatra pālāśyaḥ samidho matāḥ .. 570 ..
 
catasro dhenavaḥ sthāpyā dakṣiṇasyāmudaṅmukhāḥ .
gaṅgāsarasvatīgodāyamunārūpadhāriṇī .. 571 ..
 
dugdhaistadīyaiḥ śrapaṇaṃ carūṇāmāhutīstathā .
śrapayet payasā pūrve śālitaṇḍulamāḍhakam .. 572 ..
 
kṛsarairdakṣiṇāgnau tu pāścātye gulamiśritam .
udīcyāgnau haridrānnaṃ śuddhānnamitarāgniṣu .. 573 ..
 
pratyekaṃ śatamaṣṭau ca homāḥ syuḥ samidādibhiḥ .
tadardhaṃ vātha pādaṃ vā deśakālānurūpataḥ .. 574 ..
 
tilaśāliyavāveṇurhomavījānyanukramāt .
tilairitarakuṇḍeṣu tairvā sarvatra kalpayet .. 575 ..
 
svamūrtikumbhānmantreṇa jalamuddhṛtya bhājane .
bimbamūrdhni kramāddeyaṃ sarvairekāyanādikaiḥ .. 576 ..
 
caturdarbhakṛtanaiva kūrcena tu tato dvija .
palāśakhadirāśvatthabilvaśākhābhirambubhiḥ .. 577 ..
 
siñceyurmūrtipāḥ samyagvedikākalaśaiḥ sthitaiḥ .
ācāryaḥ koṇadeśasthaistoyairvetasaśākhayā .. 578 ..
 
santarpayitvā tadanu mantraṃ saparivārakam .
ājyādinā prabhūtena datvā pūrṇāhutiṃ tataḥ .. 579 ..
 
dīkṣāvidhikrameṇaivaṃ sakalāṃ tatvapaddhatim .
saṃśodhya parabhāgasthastvācāryaḥ susamāhitaḥ .. 580 ..
 
bhagavantaṃ kṛte tvevaṃ bimbasthaṃ śrāvayet kramāt .
manasā suviśuddhena idaṃ mantramupasthitaḥ .. 581 ..
 
tvayā sannihitenātra bhavitavyamadhokṣaja .
matpūrvāṇāṃ hi bhaktānāṃ siddhihetornirañjana .. 582 ..
 
tataḥ sa bhagavānmantraḥ prabuddhaḥ kamalekṣaṇaḥ .
bimbamutthāpayan dhyāyedācāryeṇa tu saṃmukham .. 583 ..
 
kṛtvā tu pādapatanaṃ aṣṭāṅgena tu sādhakaḥ .
bimbātmanā prayātānāṃ kṣmādīnāmaṅgarūpiṇām .. 584 ..
 
āpādane'pi pūrṇārthaṃ piṇḍībhūtārthameva ca .
ārambhādeva jātānāṃ chidrāṇāṃ śamane tu vai .. 585 ..
 
āpyāyanārthaṃ mantrāṇāṃ dravyairhomaṃ samācaret .
dviṣaṭkenāhutīnāṃ ca ekaikena caturhṛdā .. 586 ..
 
ācāṅghrerjānuparyantaṃ spṛṣṭvājyaṃ homayet purā .
ānābhijānudeśācca tathaiva juhuyāddadhi .. 587 ..
 
nābherākaṇṭhataḥ kṣīrāmāmūrdhnaḥ kaṇṭhato madhu .
saṃmiśraya juhuyāt sarvaṃ spṛṣṭvā dehaṃ tu cākhilam .. 588 ..
 
datvā ghṛtena vai paścāt pūrṇāṃ mūlena tatparam .
saṃskṛtya bimbavat pīṭhaṃ bhinnaṃ brahnaśilāṃ tathā .. 589 ..
 
prāṇābhimānadevaṃ vā yasya yo vihitastu vai .
veṣṭhayitvāmbaraiścitraiscakramantreṇa vai tataḥ .. 590 ..
 
kāryo brahnaśilāhomaḥ śatāṣṭādhikasaṃkhyayā .
gāyatrībhistadardhaṃ ca bahvṛcādyaiḥ pṛthak pṛthak .. 591 ..
 
ajasya nābhāvityādimantrairekāyanaistataḥ .
adhvādi bhūtamūrtiṃ tu bhogyaṃ vāpyapṛthak sthitam .. 592 ..
 
devatānāṃ tvadhiṣṭhānaṃ pīṭhaṃ kṛtvā tu buddhigam .
hotavyaṃ praṇavenaiva svayaṃ vyāhṛtibhistataḥ .. 593 ..
 
aparairbalamantreṇa praṇavāntena lāṅgalin .
tato havanamantreṇa tarpaṇīyaṃ tadeva hi .. 594 ..
 
svanāmnā praṇavenaiva svāhāntenāparaistathā .
saṃrodhastarpitānāṃ ca kāryaḥ pūrṇāntameva hi .. 595 ..
 
sāmmasā viṣṭareṇaiva bhāvena sajapena tu .
sarvaiḥ svakasya devasya svakīyāsu ca mūrtiṣu .. 596 ..
 
śabdātmikāsu mūrtāsu tadvacchutimayasya ca .
prāsādasyātha paritaḥ kuṇḍeṣvaṣṭāsu ca kramāt .. 597 ..
 
kuṇḍasaṃskārapūrvaṃ tu sarvaṃ kṛtvā tu mūrtipaiḥ .
havanaṃ vidhivat kuryāddravyaiḥ pūrvoditaiḥ kramāt .. 598 ..
 
kṛtvaivaṃ ca tadā dikṣu mūrtipān viniveśya ca .
pārśvadeśe tu kuṇḍānāṃ tarpayet pāyasena tu .. 599 ..
 
dakṣiṇāṃ ca yathāśakti dadyāddhemādikīṃ tataḥ .
gṛhītvā dakṣiṇāṃ mantraḥ prīṇanīyastu taistataḥ .. 600 ..
 
bimvasya nikaṭe sthitvā imaṃ mantramudīrayet .
prāpte lagnodaye vipra sanniroddhya jagadgurum .. 601 ..
 
kṣaṇaṃ kṣamasva bhagavan sarvajña karuṇātmaka .
niveśayāmi te yāvat prāsāde brahnapīṭhikām .. 602 ..
 
atha nidrāyamāṇaṃ tu devaṃ stutvāvakuṇṭhya ca .
arcayitvā namaskṛtya tatra sarvān praveśayet .. 603 ..
 
viprānekāyanān vāpi tathā vai bhavṛcādikān .
svasvaśākhotthitān mantrān pāṭhayet kramayogataḥ .. 604 ..
 
stutipāṭhakapūrvāṃśca nṛttagītaparāyaṇān .
vīṇāveṇumṛdaṅgādīnitarāṃśca praveśayet .. 605 ..
 
vidiksthān praṇave jāpe mūrtipāṃstu nivedayet .
diksthitān mūrtipān vipra dvādaśārṇe nivedayet .. 606 ..
 
rakṣāmudrāṃ tataḥ kṛtvā darśayet sarvadikṣvatha .
śāyayeddarbhaśayyāyāṃ yajamānamupoṣitam .. 607 ..
 
sthaṇḍile svapnasiddhyarthaṃ prākaśiraskaṃ tato dvija .
evaṃ kṛtvādhivāsaṃ tu jāgareṇa nayedguruḥ .. 608 ..
 
prabhātāyāṃ tu śarvaryāṃ kṛtvā snānādikāḥ kriyāḥ .
pratiṣṭhāmārabhet paścāddeśikaḥ śāstravittamaḥ .. 609 ..
 
prabuddhaṃ yajamānaṃ tu svapnaṃ pṛcchecchubhāśubham .
tatrāśubhopaśāntyarthaṃ tadānīṃ juhuyādguruḥ .. 610 ..
 
śataṃ sahasraṃ sāṣṭaṃ vā yathāśaktyathavā dvija .
madhvājyakṣīrasaṃmiśrān saphalāṃśca tilānapi .. 611 ..
 
astrasaṃpuṭitenaiva nāmnā svāhānvitena ca .
doṣaṃ jahi jahītyeva padaṃ nāmānasānakam .. 612 ..
 
kevalenāthavājyena siṃhamantreṇa homayet .
evaṃ duḥsvapnaśāntiṃ tu kṛtvā sthāpanamācaret .. 613 ..
 
prāsādaṃ darbhaśākhābhirbahirantaśca mārjayet .
vikīrya sākṣataṃ puṣpaṃ gugguluṃ dhūpayet punaḥ .. 614 ..
 
sahamūrtidharairvipra śilpibhiścātha deśikaḥ .
sārghyapuṣpākṣatakaraḥ prāsādāntaṃ vrajettataḥ .. 615 ..
 
hanyāt siddhāryakaistatsthān vighnānastrābhimantritaiḥ .
prāṅbhadhye vidhinānena śvabhraṃ vā sāmprataṃ khanet .. 616 ..
 
tadarthaṃ garbhagehaṃ tu sūtrapātairvibhājayet .
tadvidhānaṃ muniśreṣṭha yathāvadavadhāraya .. 617 ..
 
prāsāda ekadvāre tu garbhamānaṃ viniścitam .
dvārāt paścimabhittyaṃtaṃ dakṣiṇottaramāyatam .. 618 ..
 
saptadhā vibhajet samyak paiśācaḥ prathamaḥ smṛtaḥ .
dvitīyo mānuṣo bhāgastṛtīyo devasaṃjñitaḥ .. 619 ..
 
vrāhnaścaturtho vijñeyaḥ kramādanye trayastathā .
devamānuṣapaiśācā vijñeyā dvijasattama .. 620 ..
 
athavā navadhā kuryāddakṣiṇottaramāyatam .
paiśācaḥ prathamo bhāgo dvitīyo mānuṣaḥ smṛtaḥ .. 621 ..
 
tṛtīyaśca caturthaśca bhāgau daivikasaṃjñakau .
brāhnastu pañcamo bhāgo veditavyastataḥ param .. 622 ..
 
daivamānuṣapaiśācāścatvāro'nye krameṇa tu .
prāsāde tu caturdvāre caturdikṣu samaiḥ padaiḥ .. 623 ..
 
vibhajet saptadhā madhye bhāgaḥ syādbrāhnasaṃjñitaḥ .
divyamānuṣapaiśācāḥ kramāt paṅktikrameṇa tu .. 624 ..
 
athavā cāṣṭadhā kṛtvā madhye brāhnaṃ catuṣpadam .
divyādisaṃjñitaṃ vipra kramāt paṅtitrayaṃ bhavet .. 625 ..
 
athavā navadhā garbhaṃ vibhajet sarvadikpadaiḥ .
madhyamaṃ tu bhavedbrāhnaṃ divyaṃ paṅaktidvayena vā .. 626 ..
 
divyabrāhnaṃ bhavet paṅktyā paṅktyā daivikasaṃjñitam .
mānuṣaṃ tadbahiḥ paṅktyā paiśācaṃ tadbahirbhavet .. 627 ..
 
yadvā dviraṣṭadhā bhaṅktvā brāhnamadhye catuṣpadam .
divyabrāhnaṃ bahiḥ paṅaktyā divyaṃ paṅktitrayeṇa ca .. 628 ..
 
paṅktidvayaṃ mānuṣaṃ syāt paiśācaṃ paṅktijaṃ bhavet .
ekadvāre'pi bhavane evaṃ vā parito srajet .. 629 ..
 
caturdvīre'pi bhavane brāhnākhye madhyame pade .
caturdigvīkṣamāṇasya sthāpanaṃ caturātmanaḥ .. 630 ..
 
prāsāda ekadvāre tu ekaberaṃ dvijottama .
brāhnadaivikabhāgābhyāṃ daivamānuṣayostu vā .. 631 ..
 
brāhne vā daivike vātha tasmin divyāśrite tu vā .
mānuṣāśritadaive vā sthāpayet phalabhedataḥ .. 632 ..
 
caturdvāre tu bhavane bahuberaṃ niveśayet .
vibudhabrahnabhāgābhyāṃ divyamānuṣayostu vā .. 633 ..
 
brāhnādimānuṣānteṣu triṣu bhāgeṣu vā dvija .
brāhnāśrite tu divye vā tasmin vā mānuṣāśrite .. 634 ..
 
sapīṭhabimbamānānāṃ bṛhatvasyānurūpataḥ .
caturdvāre tu bhavane brāhna eva bhavet sadā .. 635 ..
 
brāhnādimānuṣānteṣu triṣu bhāgeṣu cottamam .
śayanaṃ brāhnadivyābyāṃ madhyamaṃ tvadhamaṃ smṛtam .. 636 ..
 
divyamānuṣabhāgābhyāmevaṃ viddhi tridhā sthitam .
brāhne vā brāhnadivye vā divye vā brahnasaṃśrite .. 637 ..
 
divyamānuṣayorvāpi divye vā mānuṣāśrite .
āsanaṃ vihitaṃ vipra sthāne'pyevaṃ vidhīyate .. 638 ..
 
yānagaṃ sthāpayedbrāhne divyamānuṣayostu vā .
ekaberavidhāne tu tadagre bhāgayordvayoḥ .. 639 ..
 
ārādhanārthato vediṃ sthāpayenmunipuṅgava .
yadā cotsavabimbādibimbānāṃ saṃsthitistadā .. 640 ..
 
agrapīṭhopagaṃ bhāgaṃ tṛtīyaṃ vā samaiḥ padaiḥ .
saptāṣṭanabadhā vāpi bhajedbhittidvayāntare .. 641 ..
 
dviraṣṭadhā vā madhye tu kramādbhāgatrayaṃ tyajet .
catuṣkaṃ tritayaṃ ṣaṭkaṃ tataḥ śeṣeṣu dakṣiṇe .. 642 ..
 
sthāpayedautsavaṃ bimbaṃ devīyuktaṃ tu vāmataḥ .
bhāgeṣu kramaśo vipra tīrthabimbasamanvitam .. 643 ..
 
bimbaṃ nityotsavārthaṃ ca tathā śayanakautukam .
nimittasnapanārthaṃ ca bimba taṃruṇakautukam .. 644 ..
 
ārādhanārthaṃ devasya madhye bhāgadvayorapi .
snapane mūlabimbasya kriyamāṇe bahūdakaiḥ .. 645 ..
 
yathā cautsavabimvādyāḥ snānīyajalabindubhiḥ .
na spṛśyate tathā teṣāṃ sthāpanaṃ tu samācaret .. 646 ..
 
saṃkaṭe sati taddeśe bāhye tu mukhamaṇḍape .
sthāpayet sarvabimbāni tatrāpi sati saṃkaṭe .. 647 ..
 
prathamāvaraṇe vāpi dvitīyāvaraṇe'pi vā .
sthānaṃ suvistṛtaṃ kṛtvā prāsādāgraṃ ca varjyadik .. 648 ..
 
diktraye'bhimate kuryād vidikṣvabhimateṣu vā .
khalūrikāpradeśe vā sudeśe suparīkṣite .. 649 ..
 
sthāpayedvidhinā yātrābimbaṃ devīsamanvitam .
anyāni sarvabimbāni bahi rna sthāpayet vkacit .. 650 ..
 
śāstrajño deśikendrastu bahuberavidhāvapi .
nimittasnapanādau tu yogye bṛhati sattama .. 651 ..
 
sthāpite mūlabimbe tu evameva samācaret .
vinā vai karmabimbaṃ ca bimbaṃ nityotsavārthataḥ .. 652 ..
 
ubhayaṃ sthāpayennityaṃ prāsādābhyantare vkacit .
ayogye mūlabimbe tu sadā snapanakarmaṇi .. 653 ..
 
yātrābimbādibimbāni sadā garbhagṛhāntare .
sarvāṇi sthāpanīyāni na bāhye tu kadācana .. 654 ..
 
bahuberavidhau bhāge tadagre saptabhājite .
bhāgamekaṃ parityajya dakṣiṇe'tha padadvaye .. 655 ..
 
sthāpayedautsavaṃ bimbaṃ caturthe snapanāspadam .
karmabimbaṃ ca tadvāme tīrthabimbādiyojanam .. 656 ..
 
vediḥ sthāpyā tadanyasmin bhāge bhāgadvayo'pi vā .
paiśācamathavāpyagre tyaktvā bhāgadvayorapi .. 657 ..
 
sthāpya bimbaṃ tadūrdhve tu karmabimbasya cāspadam .
tasya dakṣiṇapārśve tu yātrāmūrtiṃ tu vinyaset .. 658 ..
 
vāmapārśve tato'nyeṣāṃ sthāpanaṃ vihitaṃ bhavet .
aṣṭadhā navadhā bhākte sthāpayetaṃ pañcame pade .. 659 ..
 
karmabimbaṃ tu navame pade ṣoḍaśabhājite .
anyeṣāṃ sarvabimbānāṃ prāgvat sthāpanamācaret .. 660 ..
 
mūlabimbe śayāne tu viśeṣaḥ kathyate śrṛṇu .
saptabhākte'grabhabhāge tu prāgvadbhittidvayāntare .. 661 ..
 
dattvā dakṣiṇabhāge tu bhāgānāṃ tu catuṣṭayam .
sthāpayet pañcame vāpi caturthe karmakautukam .. 662 ..
 
aṣṭhadhā navadhā bhākte ṣaṣṭhe vā pañcame'pi vā .
agre dviraṣṭadhā bhākte dvādaśaikādaśe tu vā .. 663 ..
 
daśame navame vāpi sthāpayet karmakautukam .
dakṣiṇottarayoḥ prāgvadanyeṣāṃ nyasanaṃ bhavet .. 664 ..
 
ārādhanārthato vediḥ sthāpanīyā tu pūrvavat .
paritaḥ saptadhā bhakte navadhāṣṭadviraṣṭadhā .. 665 ..
 
mūlabimbāgrataḥ paṅktyā dvitīyāyāmathāpi vā .
sarveṣāṃ karmabimbānāṃ prāgvat sthāpanamācaret .. 666 ..
 
sthāpanīyā ca viprendra prāgvadarcanavedikā .
pīṭhoparyapi vā devaṃ yaṃ tvārādhayate sadā .. 667 ..
 
madhye ratnopalaṃ pīṭhe nyastvordhve sthāpayettu tām .
devīsamanvitaṃ yatra sathāpanaṃ bhavati dvija .. 668 ..
 
mūlabimbasya pārśve tu pīṭhadeśaṃ visṛjya ca .
sapīṭhānāṃ tu devīnāṃ sthāpanaṃ tu samācaret .. 669 ..
 
ekā savye dakṣiṇe vā sthāpyā dve dakṣavāmayoḥ .
catasrastu krameṇaiva sthāpyā dakṣiṇavāmayoḥ .. 670 ..
 
prāsāde calabimbaṃ tu sthāpyate yatra sattama .
madhye vediṃ tu saṃsthāpya tadūrdhve sthāpayettu tat .. 671 ..
 
yadvā divye mānuṣe vā pīṭhaṃ sthāpya tadūrdhvataḥ .
sanniveśya ca tadbimbaṃ pūjākāle hyupasthite .. 672 ..
 
madhye bhadrāsanaṃ nyastvā tadūrdhve viniveśya ca .
tat pūjayitvānudinaṃ bhūyaḥ pīṭhopari nyaset .. 673 ..
 
svayaṃvyakte vimānādau sthāne siddhapratiṣṭhite .
munimukhyaistu tatraivaṃ viśeṣaṃ śrṛṇu sattama .. 674 ..
 
sapīṭhaṃ bhagavadbimbaṃ mūlākhyaṃ sthāpitaṃ purā .
deśe yāvati taddeśadvārayorantaraṃ tu yat .. 675 ..
 
tat tridhā susamaṃ kṛtvā ārabhya dvārapārśvataḥ .
paiśācaṃ mānuṣaṃ divyaṃ kramādbhāgatrayaṃ bhavet .. 676 ..
 
dakṣabhitteḥ samārabhya divyabhāgaṃ bhajet samam .
saptadhā vāmabhittyantaṃ tato vai dakṣiṇāditaḥ .. 677 ..
 
pañcame vā caturthe vā sthāpayet karmakautukam .
tasya dakṣiṇapārśve tu lakṣamīpuṣṭisamanvitam .. 678 ..
 
sthāpayedautsavaṃ bimbaṃ vāmapārśve niyojayet .
anyāni sarvabimbāni yathāvat kramayogataḥ .. 679 ..
 
dvārāt paścimabhityantaṃ yadvā kṛtvā tu saptadhā .
santyajya dvārapārśve tu bhājayed dvitayaṃ punaḥ .. 680 ..
 
tṛtīyaṃ daivikaṃ sapta kṛtvā bhittidvayāntare .
karmabimbādibimbānāṃ pūrvavat sthāpanāspadam .. 681 ..
 
tatrāpi śayane vipra vidhānamavadhāraya .
pañcame ṣaṣṭhabhāge vā karmabimbaṃ niyojayet .. 682 ..
 
anyeṣāṃ sarvabimbānāṃ pūrvavat sthāpanaṃ bhavet .
svayaṃvyakte caturdvāre paritaḥ saptadhā bhaje t .. 683 ..
 
paiśācaṃ mānuṣaṃ tyaktvā tṛtīye daivike pade .
agrabhāge tu saumye vā īśvaraprāgvaśena tu .. 684 ..
 
īśānadivyabhāge vā karmabimbaṃ niyojayet .
yatra prāsādagarbhe tu ekasmin nyasya pīṭhake .. 685 ..
 
caturo vāsudevādyānathavā keśavādikān .
prādurbhāvasamūhaṃ vā paṅktirūpeṇa yojayet .. 686 ..
 
divyakrameṇa tatrāyaṃ viśeṣaḥ kathyate śrṛṇu .
dvārādibhittiparyantaṃ dakṣiṇottaramāyate .. 687 ..
 
vibhakte saptadhā garbhe brāhnādiṣu padeṣu ca .
sthāpayet paṅktirūpeṇa pūrvoktenaiva vartmanā .. 688 ..
 
tatrāpi dakṣiṇāśādisthāpayeduttarāntimam .
yatra cāvṛtirūpeṇa sthāpayettatra saptadhā .. 689 ..
 
vibhakte parito garbhe madhye brāhne niyojayet .
pradhānamūrtiṃ parito divye vā mānuṣe dvayoḥ .. 690 ..
 
anyāśca sakalā mūrtīḥ sthāpayedāvṛtikramāt .
caturvyūhapratiṣṭhāyāṃ vāsudevaṃ tu madhyame .. 691 ..
 
tadbahirdivyapaṅktau tu saṃkarṣaṇaṃ tu dakṣiṇe .
pradyumnaṃ paścime bhāge aniruddhaṃ tathottare .. 692 ..
 
svasvakāraṇasaṃyuktaṃ mūrtyantaragatasya ca .
cāturātmyacatuṣkasya evameva niyojayet .. 693 ..
 
cāturātmyeṣu navasu navamūrtimayeṣu ca .
ādye madhye vāsudevaṃ prāgādye dikcatuṣṭaye .. 694 ..
 
vāsudevādicatvāraḥ sthāpanīyāḥ krameṇa tu .
pañcamūrtipratiṣṭhākhye dvitaye madhyame pade .. 695 ..
 
vāsudevaṃ tato divye saṃsthāpyā dikcatuṣṭaye .
nārāyaṇāntāścatvāraḥ saṃkarṣaṇapurassarāḥ .. 696 ..
 
evaṃ kramāt pratiṣṭhānamācaret saptake'pi ca .
navamūrtipratiṣṭhāyāṃ vāsudevaṃ tu madhyame .. 697 ..
 
tadvahirdivyabhāgasthapadeṣvaṣṭāsu ca kramāt .
aṣṭau saṃkarṣaṇādyāśca varāhāntāśca mūrtayaḥ .. 698 ..
 
keśavādipratiṣṭhāyāṃ bāsudevaṃ tu madhyame .
vibhajya divyabhāgaṃ tu dvādaśāroktavartmanā .. 699 ..
 
prāgādi sthāpayeddevān keśavādyāṃstu dvādaśa .
yadvā mānuṣapaṅktau tu koṇabhāgacatuṣṭayam .. 700 ..
 
saṃtyaktvā'nyeṣu bhāgeṣu prāgādi sthāpayet kramāt .
saṃkaṭe sati vai kuryāddivyamānuṣayorapi .. 701 ..
 
ekabere samuditasthānabhedāt phalaṃ śrṛṇu .
brāhnabhāge tu mokṣaḥ syāddivye sthānābhivṛddhikṛta .. 702 ..
 
bhogamokṣaphalāvāptirvrāhne divyasamāśrite .
divyabhāgaphalāvāptirmānuṣāśritadaivike .. 703 ..
 
daivamānuṣabhāgācca tvaihikāmuṣmikaṃ phalam .
vibudhabrahnabhāgācca saihikaṃ tu guṇāṣṭakam .. 704 ..
 
bahuberavidhāne tu phalabhedaṃ śrṛṇu dvija .
jñānādiguṇaṣaṭkasya prāptirbrahnapade bhavet .. 705 ..
 
sarvakāmaphalaprāptirdaivike brahnasaṃśrite .
vibudhabrahnabhāge ca divyamānuṣayorapi .. 706 ..
 
mānuṣāśritadivye ca pūrvamevoditaṃ phalam .
brāhnādimānuṣānteṣu bhāgeṣu sthāpane sati .. 707 ..
 
sthānasya yajamānasya vṛddhiḥ syādrājarāṣṭrayoḥ .
karmārcāsthāpane vipra phalabhedastu kathyate .. 708 ..
 
brāhne saptavibhakte tu caturthe sthāpanaṃ bhavet .
mokṣadaṃ pañcame bhāge tatsāmīpyaphalapradam .. 709 ..
 
aṣṭadhā pravibhakte tu pañcame tu guṇāṣṭakam .
sthāpanaṃ ṣaṣṭhabhāge tu tatsālokyaphalapradam .. 710 ..
 
navadhā pravibhakte tu evameva bhavet phalam .
tasmin ṣoḍaśadhā bhakte navame guṇaṣaṭkadam .. 711 ..
 
daśame sthāpanaṃ vipra dvādaśaikādaśepi ca .
viṇṇulokapadāvāsamacirāt saṃprayacchati .. 712 ..
 
daivike saptabhakte tu caturthe sthāpanaṃ dvija .
sadvivekaṃ ca dharmaṃ ca saumanasyaṃ prayacchati .. 713 ..
 
sthāpanaṃ ṣaṣṭhabhāge tu puṣṭisaubhāgyavardhanam .
apamṛtyujayaṃ dadyādbalotsāhasamṛddhikṛt .. 714 ..
 
vibhakte navadhā ta sminnevameva bhavet phalam .
dviraṣṭadhā vibhakte tu nabame sthāpanaṃ dvija .. 715 ..
 
divyabhogaphalāvāptiṃ prayacchatyacireṇa tu .
daśamaikādaśe bhāge dvādaśe ca niyojanam .. 716 ..
 
dhanadhānyasamṛddhiṃ ca bhūmiprāptiṃ dadāti ca .
evaṃ tu parito bhakte brāhnabhāge niyojanam .. 717 ..
 
śaśvat kaivalyaphaladaṃ agradivyapade tu tat .
bhogapradaṃ tathā caiva valotsāhasamṛddhikṛt .. 718 ..
 
īśānadivyabhāge tu sthāpanaṃ saṃprayacchati .
āyurārogyamaiśvaryaṃ rājñāṃ vijayameva ca .. 719 ..
 
sthānasya mahatīṃ vṛddhiṃ tathā janapadasya ca .
sthāpanaṃ saumyadivye tu bhogamokṣaphalapradam .. 720 ..
 
divyabrahnākhyapaṅktau tu divyavat sthāpanaṃ bhavet .
yatra yatra pade proktaṃ bimbānāṃ sanniveśanam .. 721 ..
 
tattatsamaṃ dvidhākṛtvā sthāpane hyamṛtāṃśake .
phalānyuktāni sidhyanti āgneye viparītakṛt .. 722 ..
 
prāsādasyāntare vipra yātrābimbasya yojanam .
sthānasya yajamānasya rājño janapadasya ca .. 723 ..
 
dadāti mahatīṃ lakṣmīṃ tejaścāpi dine dine .
etadeva phalaṃ vipra madhyamaṃ mukhamaṇḍape .. 724 ..
 
prathamāvaraṇādau ca sthāne mandaphalaṃ bhavet .
evameva phalaṃ vipra anyeṣāṃ sthāpane'pi ca .. 725 ..
 
mūlabimbādibimbānāṃ sarveṣāṃ ca mahāmate .
pramādādbuddhipūrvādvā svaṃ svaṃ sthānaṃ yathoditam .. 726 ..
 
parityajya tadanyasmin sthāne saṃsthāpite sati .
sthānaṃ ca yajamānaśca rājā rāṣṭraṃ vinaśyati .. 727 ..
 
taddeśavāsinaḥ sarve janā vyādhyādipīḍitāḥ .
bhaveyuḥ syādanāvṛṣṭirdurbhikṣaṃ śatrupīḍanum .. 728 ..
 
tasmāddhitaiṣī rāṣṭrasya svasya rājñastathaiva ca .
tathā yathoditasthānavyatyayaṃ na samācaret .. 729 ..
 
pramādālasyapūrveṇa doṣeṇa sthāpane'pi ca .
vyatyayādacalaṃ bimbaṃ varjayitvā tu jaṅgamam .. 730 ..
 
sve sve yathodite sthāne saṃsthāpya pariṃpūjayet .
viśeṣeṇa svayaṃvyakte siddhādyaiśca pratiṣṭhite .. 731 ..
 
prāsāde calabimbaṃ tu sve sve sthāne niveśayet .
bhinne prekṣāvaśānmadhye sati bhūyaḥ samācaret .. 732 ..
 
kṣālite'strāmbunā lipte hṛdā vai candanādinā .
śvabre'dhoghaṭaruddhānāṃ mantrāṇāṃ ca nirodhanam .. 733 ..
 
pūrvoktena vidhānena dhiyā sve sve'yane tathā .
kṛtvārcanaṃ yathoddiṣṭaṃ pūrṇāntaṃ tatra vinayset .. 734 ..
 
bāhulyena tu ṣaṭpañcacaturgolakasaṃmitām .
pīṭhādvinirgatāṃ kiñcidbhūtale susthirāṃ śilām .. 735 ..
 
grastāṃ pīṭhena muktyarthaṃ navarandhrakṛtāṃ purā .
svamantreṇa tu tatrāpi pratiṣṭhāsīti pāṭhayet .. 736 ..
 
prāgādau prābhavenātha pañcakaṃ pañcakaṃ nyaset .
śilāvaṭeṣu dravyāṇāṃ tatra vajraṃ ca hāṭakam .. 737 ..
 
haritālamuśīraṃ ca brīhayo dakṣiṇe tvatha .
indranīlamayaścaiva kāsīsaṃ candanaṃ tilāḥ .. 738 ..
 
muktāphalaṃ ca rajataṃ pāradaṃ cāpyadik tathā .
sahośīrāśca vai mudgāḥ pajharāgamathottare .. 739 ..
 
kāṃsyaṃ ca rājapāṣāṇa rājendraṃ caṇakaiḥ saha .
viṃśakaṃ vinaysenmadhye pūrvameva tato bahiḥ .. 740 ..
 
vidikṣvapyayayogena tvevamanyat pṛthak pṛthak .
lohaṃ vaiḍūryapūrvaṃ tu cakrāṅkaṃ cābhrakaṃ tathā .. 741 ..
 
ṣāṣṭikaṃ tvīśadigvāyoḥ puṣyarāgo harītakā .
gairikaṃ śārikātraiva masūrāṇyatha yātudik .. 742 ..
 
mahānīlaṃ ca vaṅgaṃ ca tathā pāṣāṇamākṣikam .
yabāḥ sāgarukāścaiva āgneyyāṃ sphaṭikaṃ tathā .. 743 ..
 
tāmraṃ manaśśilā caiva godhūmāḥ śaṅkhapuṣpikāḥ .
madhye sarvāṇi tadanu tato gartagaṇaṃ tu tat .. 744 ..
 
lepairācchāditaṃ kṛtvā sāṅgaṃ mantraṃ pade pade .
pūjayitvā yajurvedāṃścamaṣaṭkāṃśca pāṭhayet .. 745 ..
 
tadūrdhve vinyaset pīṭhaṃ tacchvabhre viniveśya ca .
aṣṭalohamayaṃ cakraṃ tadūrdhve tu mahāmate .. 746 ..
 
dvādaśākhyāviśeṣokta ādhāro yasya yaḥ svakaḥ .
haimaṃ tadūrdhve kamalaṃ tajjaṃ vā tāmrarameva vā .. 747 ..
 
yathākramasthitaṃ hyetat pañcakaṃ caturātmani .
nyasedanantaṃ cakrasya mīnakūrmau tu tasya vai .. 748 ..
 
kūrmānantau tu mīnasya mīnānantau tu tasya ca .
sarvasya vihitaṃ pajhaṃ tasyānantaṃ tu vinyaset .. 749 ..
 
lakṣmyādīnāṃ ca śaktīnāṃ cakraṃ sthāpanakarmaṇi .
nyasya pūrṇāntikaṃ kṛtvā karmaṇyatra ca tarpaṇam .. 750 ..
 
bmaṇḍape tu khageśasya evameva samācaret .
saha mūrtidharaiḥ prāgvat kāryā darbhodakakriyā .. 751 ..
 
atha vidhyantaraṃ vakṣye samākarṇaya sāmpratam .
puraiva saṃskṛtāṃ vipra nyasedbrahnaśilāṃ tataḥ .. 752 ..
 
kiñcitpīṭhatalānnyūnāṃ samāṃ ślakṣṇāṃ dṛḍhāṃ dvija .
kṛtvā navapadāṃ pūrvaṃ pajhaṃ tasyāḥ pade pade .. 753 ..
 
vilikhya rekhayā samyak khanet sarveṣu karṇikām .
garbhamadhye śilāmānabāhuvyāyāmayoḥ khanet .. 754 ..
 
tatpūrvasūtramārgeṇa saṃcālyottaradiṅnayet .
śvabhraṃ tatrāpi madye tu śubhaṃ kuryāt ṣaḍaṅgulam .. 755 ..
 
tasmiṃstu ratnasaṃpūrṇaṃ hemajaṃ vātha tābhrajam .
caturaṅgulamātraṃ tu kalaśaṃ kamburūpiṇam .. 756 ..
 
hṛnmantreṇa tu saṃmantrya gāyatryā viniveśya ca .
sāpidhānaṃ tu taṃ kṛtvā sudhālepaṃ tathopari .. 757 ..
 
datvā brahnaśilāṃ nyasyet prāṅnantraparibhāvitām .
vyāpakatvaṃ samālambya svayameva tathā guruḥ .. 758 ..
 
tāṃ śilāṃ vyāpikāṃ dhyāyedādhārādheyavigrahām .
tatra sarvādhvaganyāsaṃ mūlamantreṇa bhāvayet .. 759 ..
 
evaṃ tatsannidhiṃ kṛtvā paścāttadupari dvija .
nyāsaṃ ratnādikaṃ kuryādyathā tadavadhāraya .. 760 ..
 
haimamagniṃ tathānantaṃ rājataṃ hemajāṃ dharām .
aṣṭalohamayaṃ pajhaṃ madhye brahnaśilopari .. 761 ..
 
prācyādau pajhagarbheṣu kramādīśānagocaram .
vajraṃ ca sūryakāntaṃ ca indranīlaṃ tathaiva ca .. 762 ..
 
mahānīlaṃ muniśreṣṭha muktāphalamataḥ param .
puṣyarāgaṃ tataścaiva pajharāgamataḥ param .. 763 ..
 
aiśānye nyasya vaiḍūryaṃ madhyataḥ sphaṭikam nyaset .
prāgādau rajataṃ tāmraṃ trapu vaṅkaṃ ca rītikam .. 764 ..
 
lohaṃ tathāyasaṃ kāṃsyaṃ madhye hemaṃ niveśya ca .
tālaṃ manaśśilāṃ chinnapiṣṭakaṃ kuṣṭhameva ca .. 765 ..
 
srotoñjanaṃ tu daradaṃ saurāṣṭrī hemagairike .
madye tu rājapāṣāṇaṃ pāradaṃ cāpi sarvataḥ .. 766 ..
 
godhūmāṃśca yavān vanyān mudgamāṣāṃstathaiva ca .
caṇakān muniśārdūla kulutthaṃ ca masūrakam .. 767 ..
 
kramādaṣṭāsu vinyasya madhye siddhārthakāṃstilān .
hrīberaṃ rajanīṃ māṃsīṃ sahadevīṃ vacāṃ tathā .. 768 ..
 
viṇṇukrāntāṃ balāṃ moṭāṃ śyāmākaṃ śaṅkhapuṣpikām .
prāgādau madyaparyantaṃ vinaysenmūlasantatim .. 769 ..
 
ratnānāmapyalābhe tu śastaṃ muktāphalaṃ bhavet .
lohānāmapyabhāve tu suvarṇaṃ śasyate param .. 770 ..
 
dhātūnāmapyalābhe tu haritālaṃ viśiṣyate .
alābhe sarvabījānāṃ śālibījaṃ praśaśyate .. 771 ..
 
alābhe sarvavastūnāṃ hemaṃ sarvatra vinyaset .
tadabhāve tu rajataṃ nyasenmuktāphalāni vā .. 772 ..
 
ghṛtena payasā cātha bhāvitena puraiva tu .
pradadyāllepanaṃ vipra sarvagarteṣu caiva hi .. 773 ..
 
ahataṃ susitaṃ paścāttatropari dukūlakam .
antaḥ ślakṣṇaṃ sudhālepaṃ datvā pīṭhaṃ tu vinyaset .. 774 ..
 
sandhāya pūrvavattacca śilayā brahnasattama .
pīṭhaśvabhre'tha vinyasya sauvarṇaṃ gāruḍaṃ mahat .. 775 ..
 
kṣīraṃ dadhighṛtaṃ lājānmadhupuṣpaphalāni ca .
sarvagandhāni viprendra sarvauṣadhiyutāni ca .. 776 ..
 
bhāvayet pūrvavat pīṭhaṃ dharmādyairakhilairyutam .
cidāsanamayīṃ vyāptiṃ punastatropari nyaset .. 777 ..
 
hṛdā tu viṣṇugāyatryā ekaikamabhimantrya ca .
vinaysya kuryāddhavanaṃ yasmin yasmiṃstu karmaṇi .. 778 ..
 
pīṭhanyāsāvadhiṃ yāvattataḥ pūrṇāṃ juhedguruḥ .
caturguṇitasūtreṇa veṣṭayeddevamandiram .. 779 ..
 
cchādayennavavastreṇa tathā vai darbhamālayā .
tatastu mūrtipaiḥ sārdhaṃ praviśedyāgamaṇḍapam .. 780 ..
 
pratīkṣellagnakālaṃ tu yāvat kālaṃ na yāti ca .
tāvadvinodairhomaiśca hāsyaiḥ pāṭhaiśca saṃkṣipet .. 781 ..
 
prāpte lagnodaye vipra śayanasthaṃ prabodhayet .
arghyālabhanamālyādyairarcayitvā tvimaṃ paṭhet .. 782 ..
 
mantrātman rūpamātmīyamāgneyamupasaṃhara .
samāśrayasva saumyatvaṃ sthityarthaṃ parameśvara .. 783 ..
 
namastestu hṛṣīkeśa uttiṣṭha parameśvara .
madanugrahahetvarthaṃ pīṭhabhūmiṃ samākrama .. 784 ..
 
uddhṛtya hṛdayenātha tyaktanidraṃ ca mantrapam .
utthāpya mūrtimantreṇa sahamūrtidharairbalāt .. 785 ..
 
kumbhaṃ samuddharet sāstraṃ svakuṇḍanikaṭe sthitam .
uddhareyurdiśāhomakartāro maḍgalaiḥ saha .. 786 ..
 
aṣṭau vidyeśvarān kumbhānācāryaḥ purato vrajet .
śalākāmātrayā'cchinnadhārayā kumbhamudvahan .. 787 ..
 
yadvā prakṣipamāṇastu ratnāṃśca vividhān bahūn .
nānāvidhaistu kusumairlājādyān miśritān bahūn .. 788 ..
 
pratimāmudvahanto ye mūrtidhārāstvanantaram .
anye yathā na gaccheyurantarācāryabimbayoḥ .. 789 ..
 
aṣṭakumbhadharāścānye ye ca maṅgaladhārakāḥ .
paritaste'pi gaccheyuḥ paṭhantaḥ śākunaṃ tathā .. 790 ..
 
vāgyato yajamānastu kuśapāṇiḥ praṇāmavān .
teṣāṃ vai pṛṣṭhatastvanye gaccheyuḥ paricārakāḥ .. 791 ..
 
toraṇena ca niṣkramya pradakṣiṇacatuṣṭayam .
kuryāt prāsādapīṭhasya dvārāgre sannirodhya ca .. 792 ..
 
pādyārghyācamanaṃ datvā hṛnmantreṇa praveśayet .
śākhādyamaspṛśantaṃ ca pāṭhayettadvidastataḥ .. 793 ..
 
catuścakreti tadanu puramekādaśeti yat .
varmābhimantritenātha dukūlena sitena ca .. 794 ..
 
pādāmburuhanālaṃ prāk śikhāmantreṇa veṣṭayet .
agnīṣomaau samīkṛtya praṇavādyantakena nu .. 795 ..
 
mūlamantreṇa pīṭhordhve bimbaṃ saṃsthāpayet sthiram .
dvāramadhyaṃ na santyājyaṃ devasthāpanakarmaṇi .. 796 ..
 
na tataścāgrataḥ sthāpyaṃ na pārśve na ca pṛṣṭhataḥ .
vāmato mārutaṃ paścāt santyajeddeśikottamaḥ .. 797 ..
 
pratiṣṭhāliṅgaśabdau ca dvau mantrau pāṭhayet kramāt .
śāntaṃ brahnamayaṃ rūpaṃ svakaṃ samavalambya ca .. 798 ..
 
yatrāpi kevale brāhne sthāpanaṃ samudīritam .
tatrāpi vāmataḥ kiñciddivyabhāgaṃ samāśrayet .. 799 ..
 
yato hitārthaṃ sarveṣāṃ nirgataḥ ṣaḍguṇātmanā .
ato brahnapadādīṣat devabhāge samānayet .. 800 ..
 
mokṣādiphalasiddhīnāṃ prāptaye hyavicārataḥ .
karasthamatha moktavyaṃ kautukaṃ hṛdayena tuṃ .. 801 ..
 
sarvāṅgamarghyaṃ mantreṇa datvā mūlamanusmaret .
hṛdāstraparijaptena vajrālepena vai tataḥ .. 802 ..
 
bimbapīṭhaśilānāṃ cāpyekatvenā'caret sthitim .
oṅkāraṃ pūrvamuccārya guruḥ praṇatamastakaḥ .. 803 ..
 
ārādhito'si bhagavan sādhakānāṃ hitāya ca .
tvayāpyanugrahārthaṃ ca vastavyamiha sarvadā .. 804 ..
 
tvaṃ tiṣṭhasi prabho yatra tatra siddhirna dūrataḥ .
bhavedvai sādhakendrāṇāmityuktaṃ purā tvayā .. 805 ..
 
tasmāddhruvaḥ sadā tuṣṭaḥ sānukampaḥ paro mahān .
sadāpyanugrahaparastiṣṭhasvācandratārakam .. 806 ..
 
evamuktā tato dadyādarghyaṃ śirasi pādayoḥ .
mūlabimbe muniśreṣṭha mṛdādidravyanirmite .. 807 ..
 
karmārcāyāṃ viṣṭare vā darbhamañjarije dvija .
pravodhanaṃ ca vai karma tathā prādakṣiṇakriyām .. 808 ..
 
prāsāde sampraveśaṃ ca kṛtvānyat sarvamācaret .
mūlamimbe krameṇaiva deśikendraḥ samāhitaḥ .. 809 ..
 
kuryāttato'nuvedhaṃ ca ādhārācca śikhāvadhi .
sāmarthyaśaktisūtreṇa aiśvareṇa krameṇa tu .. 810 ..
 
sati yena vilupte'pi bimbādyairayanasya ca .
na jahāti ca mantraughastasya kālāntareṇa ca .. 811 ..
 
aprabuddhaḥ prabuddho vā tasminnāyatane pumān .
niveśayati yo bimbamaparadravyajaṃ tu vai .. 812 ..
 
tadvijñānānuviddhaṃ ca jāyate samanantaram .
evaṃ vidhasya sthānasya trailokye'smin sahāmate .. 813 ..
 
pratītyāyatanatvena bhavatyācandratārakī .
mūlamantraṃ tu vai dhyātvā saṃśāntabrahnalakṣaṇam .. 814 ..
 
ādhārādidhvajāgrāntaṃ vyāptaṃ tenākhilaṃ smaret .
iti sāmānyasandhānaṃ kṛtvā'dhvavyāptimācaret .. 815 ..
 
bhuvanādhvamayīṃ vyāptiṃ kuryāt prāsādapīṭhagām .
anuviddhāṃ padādhvādyairanyaiḥ sattāsvarūpakaiḥ .. 816 ..
 
parasparaṃ hi sarvatra vyāpakaiḥ paralakṣaṇaiḥ .
bhūlokāṃśaṃ vinā brahnan tathānyairujjhitaṃ hi tat .. 817 ..
 
rajastamomahatvācca īṣat satvaguṇāttu vai .
satvaikaguṇarūpāṇāmanyeṣāmata eva hi .. 818 ..
 
bhūrlokaśca pṛthaksaṃsthaḥ padādyadhvagaṇasya ca .
kūrme brahnādisaṃjñāyāṃ śilāyāṃ ca padatrayam .. 819 ..
 
nyastavyaṃ jāgradādyanyadratnanyāse kṛte sati .
turyabrahnasamopetaṃ mantrādhvā pratimāsane .. 820 ..
 
nābhyantaṃ pādato nyasya tatvādhvā dvijasattama .
ānābhermūrdhaparyantaṃ kalādhvā bhāvayettataḥ .. 821 ..
 
tadbrahnarandhrakamale varṇabrahnapadakṣitau .
karṇikāyāṃ paraṃ brahna sāmānyaṃ śāśvataṃ vibhum .. 822 ..
 
evaṃ kṛtvādhvakīṃ vyāptiṃ mūlamantraṃ tu bhāvayet .
sthūlasūkṣmaparatvena sthūlaṃ ṣoḍhā śilāntagam .. 823 ..
 
piṃṇḍikāyāṃtathā sūkṣmaṃ tatparaṃ biṃbavigrahe .
vinyāsaṃ pīṭhamūle'tha devatānāṃ samācaret .. 824 ..
 
bhavopakaraṇīyānāṃ etāsāṃ tu mahāmate .
vinyāsaṃ mantrabimbe tu na kadācit samācaret .. 825 ..
 
pīṭhordhve tu muniśreṣṭha pratiṣṭheyaṃ vinaiva tu .
nyasedvibhavadevāṃstu hyuparyupari pūrvavat .. 826 ..
 
ghaṭoddeśāt samārabya paramarcāgataṃ tataḥ .
evaṃ hi sarvadevānāṃ viniveśavaśāttu vai .. 827 ..
 
cintāmaṇimayo nyāsaḥ kṛto bhavati siddhidaḥ .
tatvasaṃsthāpanaṃ kuryāt prakṛtisthāpanādanu .. 828 ..
 
vijñānānandakallolairjñeyabhāsā yathā raveḥ .
anekāhlādajanitairādhārāttacchirovadhi .. 829 ..
 
paśyenmantramayaṃ bimbamanekādbhutavigraham .
evaṃ sarvasamutpattisthānaṃ saṃkalpasiddhidam .. 830 ..
 
bimbaṃ mantramayaṃ vṛkṣaṃ pratiṣṭhāpyāmalātmanā .
tadvijñānamayīṃ śākhāṃ pravarā yatinonnatām .. 831 ..
 
anantagaganākrāntāṃ bhāvayet sādhako dvija .
prasṛtena tu vai tasmādanaupamyāmṛtena tu .. 832 ..
 
mantrabimbamayaṃ vṛkṣaṃ sarasaṃ bhāvayet sadā .
yathā bhaumena toyena gaganotthena nārada .. 833 ..
 
mandārapuṣpaviṭapastadvadeva hi nānyathā .
mantranyāsaṃ tataḥ kuryādbimbasya ca yathāvidhi .. 834 ..
 
sṛṣṭisaṃsthitisaṃhāranyāsaṃ kuryāt trayaṃ vibhoḥ .
sthitepi ca tathāsīne śayāne yānage'pi ca .. 835 ..
 
eteṣvapi ca sarveṣu kuryānnayāsatrayaṃ dvija .
yadvā sthite sthitinyāsamāsīne sṛṣṭisaṃjñitam .. 836 ..
 
śayāne saṃhṛtinyāsamācared dvijasattama .
aṅgopāṅgasthitiṃ kuryāt sthāneṣu hṛdayādiṣu .. 837 ..
 
anyāni lāñchanādīni saṃsthāpyā garuḍāntimam .
tataḥ saṃpūjayettatra layayāgena cākhilam .. 838 ..
 
pīṭhasthaṃ bhogayāgena mantracakraṃ yajet punaḥ .
pīṭhīyaṃ mantrasaṃghaṃ ca vilomenātha pūjayet .. 839 ..
 
ādhāraśaktiparyantaṃ sṛṣṭinyāsena sattama .
svanāmni svāmiśabdaṃ tu samāropya paraṃ tu vā .. 840 ..
 
harikeśavapūrvaṃ tu tatastārasamanvitam .
prabrūyurmurtipādyā vaiḥ supratiṣṭhitamastviti .. 841 ..
 
puṣpākṣatāñjaliṃ pūrṇaṃ kṣipamāṇāśca sarvataḥ .
sarve vadeyustatrasthāḥ supratiṣṭhitamastviti .. 842 ..
 
ātbā hārṣe ti sahavai pratiṣṭhāsīti pāṭhayet .
viśvasya mitramityādi mantramekāyanān dvija .. 843 ..
 
oṃ namo'stu namaścāto ṛgvedādyaistu taiḥ saha .
oṃ namo brahnaṇe'bhīkṣṇaṃ jitaṃ te tyevameva hi .. 844 ..
 
jayaśabdasamopetaṃ stotraṃ śrotramanoharam .
deśikaḥ saha sarvaistu vāgbhiruccābhiruccaret .. 845 ..
 
jīvabhūtena caitena vibhunā mantramūrtinā .
pratiṣṭhitena viprendra viddhi sarvaṃ pratiṣṭhitam .. 846 ..
 
pūrvaṃ kṛtvādhivāsādi mūlabimbena vai saha .
sthāpayet karmabimbādīn sve sve sthāne yathodite .. 847 ..
 
lakṣmyādīśca tathā śaktīḥ sthāpayettu vidhānataḥ .
prāsāde'pi ca pūrvokta lokādyaṃ sthāpayet kramāt .. 848 ..
 
sthitepi tanmuhūrtāṃśe sthāpanīyaśca pakṣirāṭ .
snāto'nulipto mantreṇa svena yaḥ saṃskṛtaḥ purā .. 849 ..
 
jñaśaktyā saha bimbena yasmādbhinneṣu vastuṣu .
bimbasannikaṭastheṣu athavānyatra sattama .. 850 ..
 
tatkālamaḍgabhāvatvaṃ vrajamāneṣu sarvadā .
havanāntaṃ ca niḥśeṣaṃ dhyānārcanapurassaram .. 851 ..
 
svayamevānurūpeṇa karmasāmānyatāṃ vrajet .
tasmāttadyāgabhavanādutthāpyādāya bimbabat .. 852 ..
 
devaṃ pradakṣiṇīkṛtya prāgvat saṃsthāpanāpade .
ekasmin madyarandhre tu vajrādyaṃ pañcakaṃ nyaset .. 853 ..
 
ekameva tadūrdhve'thāpyādhāro ya udīritaḥ .
prāgvanniveśanīyaśca tatpīṭhe'dhvā ca bhauvanaḥ .. 854 ..
 
bhāvanīyaṃ śarīre ca viśeṣaṃ vijñaptilakṣaṇam .
pāṭhayedbrāhnaṇāṃstadvat suparṇosītimantrarāṭ .. 855 ..
 
tamevāstrārcitaṃ kṛtvā tvatha prāk śāṅkare tataḥ .
someśānāntare vāpi aṅkaṇe vāpi tatpade .. 856 ..
 
athavā mūrtipīṭhasthaṃ bhavanābhyantarepi ca .
khagoktena vidhānena viṣvaksenaṃ niveśya ca .. 857 ..
 
dvārasthānakhilān devāṃstathā cāvaraṇasthitān .
pūrvoditān krameṇaiva sthāpayeddeśikottamaḥ .. 858 ..
 
saṃprokṣya kumbhatoyena yāyāddevaniketanam .
kalaśaiḥ pṛṣṭhabhāgasthaiḥ snāpanīyastato vibhuḥ .. 859 ..
 
sahamūrtidharaiḥ sarvairyathā cānukrameṇa tu .
sahāghamarṣaṇenaiva gāyatryāvartitena tu .. 860 ..
 
prāgṛṅbhayastu tadanu caturdhāvartitaiḥ svayam .
hṛdādyāvartitaiḥ ṣaḍbhiḥ yajurjñastena secayet .. 861 ..
 
bhūyaḥ svayaṃ tathā kumbhaiḥ sāmavit snapayettataḥ .
ṣaḍbhiranyaiḥ svayaṃ paścāttenaivātharvaṇastataḥ .. 862 ..
 
pavitrāvartitairevaṃ kalaśairantarāntarā .
saha vaikāyanīyaistu snapanīyamanantaram .. 863 ..
 
caturmūrtimayairmantrairbahuśaḥ parimabhāvitaiḥ .
strāpayet kalaśenātha śeṣamādāya vai ghaṭam .. 864 ..
 
tacchatāvartitaṃ kṛtvā samūlenādya mūrtinā .
sārghyaṃ vai devadevasya mūrdhni cotkīrya pāṭhayet .. 865 ..
 
jitanta iti vai sarvāṃstataścāstrodakena tu .
prāsādaṃ śodhayitvā tu gatvā vai kumbhasannidhim .. 866 ..
 
tatra saṃpūjya deveśaṃ pūrvoktena krameṇa tu .
maṇḍale pūjayitvātha prayāyādbimbasannidhim .. 867 ..
 
tatra saṃpūjyeddevaṃ snānavarjaṃ viśeṣataḥ .
sāṃsparśikairāsanādyairvividhairaupacārikaiḥ .. 868 ..
 
hṛdayaṅgamasaṃjñaiśca pāyasādyaiścaturvidhaiḥ .
annaiḥ prabūtairanyaistu bhakṣyabhojyādibhistathā .. 869 ..
 
sampradānāvasānāntaṃ kramāt kṛtvā dvijottama .
sadakṣiṇaṃ viśeṣeṇa gurau mūrtidhareṣu ca .. 870 ..
 
samitsaptakapūrvaṃ tu vahnau santarpya vai kramāt .
devaṃ praṇamya vijñāpya karmaṇā manasā girā .. 871 ..
 
tvamarcāntargato deva mayā yaccānalādiṣu .
nīto'si cābhimukhyaṃ tu kṣantavyaṃ tanmamācyuta .. 872 ..
 
evaṃ praṇamya vijñāpya kṣāntvā niṣkramya saṃmukham .
āmūlād dhvajaparyantaṃ prāsādo yaḥ purā kṛtaḥ .. 873 ..
 
devaṃ pradakṣiṇīkṛtya aṣṭāṅgena praṇamya ca .
gṛhītvā cārghyapātraṃ tu yāyāddevagṛhādbahiḥ .. 874 ..
 
snānādinā samabhyarcya vāhanaṃ bhagavanmayam .
pūrvoditānāṃ dvārsthānāṃ dikpatīnāṃ tathaiva ca .. 875 ..
 
pūrvavattu baliṃ dadyāt krameṇa ca tataḥ param .
prabhūtānāṃ ca bhūtānāṃ balidānaṃ samā rabhet .. 876 ..
 
gṛhṇantu bhagavadbhaktā bhūtāḥ prāsādabāhyagāḥ .
balīratra pavitrāśca teṣāmanucarāśca ye .. 877 ..
 
evaṃ kramādbaliṃ dattvā sarveṣāṃ pāṭhayettataḥ .
ṛgviddhiraṇyagarbheti yādevāstviti vai kramāt .. 878 ..
 
sāmajñaścānnasāmāni saha dhenumayena ca .
sarveṣvāvaraṇeṣvevaṃ balyarthaṃ tu pradakṣiṇam .. 879 ..
 
kṛtvā tu deśikaḥ paścādācamya bhavanaṃ viśet .
nyūnātiriktaśāntyarthaṃ pūrṇāntaṃ juhuyācchatam .. 880 ..
 
hṛnmantreṇa tu sāstreṇa dattvā pūrṇāhutiṃ tataḥ .
japedādyantasaṃruddhaṃ cakramantreṇa tadbahiḥ .. 881 ..
 
maṇḍale cāgratorcāyāḥ sarvacchidraprapūraṇe .
tataḥ saṃśrāvayeddevaṃ kṛtāñjalipuṭaḥ sthitaḥ .. 882 ..
 
prāsādadvāradeśastho bhūmau kṛtvā tu jānunī .
tvacchaktyā preritenādya yadidaṃ vai mayā kṛtam .. 883 ..
 
tena caivābhiṣektavyaḥ kartā kalaśavāriṇā .
dadyāddinacatuṣkaṃ tu homadānapurassaram .. 884 ..
 
prārambhadinadānena havanenārcitena tu .
lokatrayaṃ tu bhūrādyaṃ tṛptimabhyeti cākhilam .. 885 ..
 
caturbhirmahadādyaṃ tu ato dinacatuṣṭayam .
kalaśe maṇḍale'gnau ca prāgvat kuryāt samarcanam .. 886 ..
 
bhūrādyaṃ satyalokāntaṃ saptakaṃ tṛptimeti ca .
saptakena dinānāṃ tu dānahomārcanādinā .. 887 ..
 
prāpte'hani caturthe tu apanīya sragādikam .
kalaśānmaṇḍalādbimbāt tato yāgagṛhe'rcanam .. 888 ..
 
homāvasānaṃ mantrasya kṛtvā pūrvaṃ yathā purā .
ācamya ca baliṃ datvā yāyāddevagṛhaṃ tataḥ .. 889 ..
 
tatrāsanādikairiṣṭvā snānāntaiḥ pūrvavat prabhum .
apanītāmbaraiḥ kumbhairdhānyapīṭhopari sthitaiḥ .. 890 ..
 
hṛnmantrapūjitairbhūyaḥ salilena prapūritaiḥ .
sahamūrtidharaiḥ prāgvadantarāntarayogataḥ .. 891 ..
 
kāryaṃ vai snānakarmādi vidhidṛṣṭena karmaṇā .
nirodake'tha prāsāde punarārādhya pūrvavat .. 892 ..
 
bhogairāsanapūrvaistu saṃpradānāntamacyutam .
mudrāṃ badhvā japenmantraṃ stutvā kṣāntvā bahirbrajet .. 893 ..
 
śataṃ sahasraṃ sāṣṭaṃ vā juhuyānmantrarāṭ svayam .
sāṅgaṃ saparivāraṃ ca saṃhitoccārayuktitaḥ .. 894 ..
 
mūrtipaiḥ praṇavādyābhirgāyatrībhiḥ śataṃ śatam .
ekāyanairabhijñābhiḥ svakīyābhiśca tatsamam .. 895 ..
 
pradāpayettataḥ pūrṇāmṛgvedādyāṃstu mūrtipān .
ekāyanāṃstadante tu kramāttān pāṭhayettataḥ .. 896 ..
 
pūrṇātpūrṇeti vā mantramādyāt pūrṇamasīti yat .
sanamaskena mantreṇa svayaṃ sāṅgena nikṣipet .. 897 ..
 
balibhistu tataḥsarvān bhūtapūrvāṃ tu tarpayet .
praviśyācamya tadanu kṣāntvā devaṃ tu kumbhagam .. 898 ..
 
pūrvavanmaṇḍalasthaṃ tu kuṇḍasthaṃ tadanantaram .
viṣvaksenaṃ yajet prāgvadiṣṭaśiṣṭaiḥ krameṇa tu .. 899 ..
 
bhūṣayedgurupūrvāṃstu mūrtiṃpān kaṭakādikaiḥ .
gurorvā guruputrasya yāgadravyaṃ nivedayet .. 900 ..
 
svayaṃ vātha pratiṣṭhānamācāryastvācared dvija .
tato vibhajanīyaṃ tanmūrtipādiṣvanukramāt .. 901 ..
 
evaṃ sarveṣu yāgeṣu kartavyaṃ deśikena tu .
siddherabhīpsitārthaṃ ca snāyādavabhṛthena ca .. 902 ..
 
ityetat sādhakasyoktaṃ mantrārādhanakāṅkṣiṇaḥ .
mantramūrtipratiṣṭhānaṃ yatrasthaḥ siddhimāpnuyāt .. 903 ..
 
sthāpane yajamānasya phalaṃ vakṣye samāsataḥ .
ādevālayabhūbhāgād dhvajāntāccāpi maṇḍapāt .. 904 ..
 
sarvopakaraṇopetām sarveṣvāvaraṇeṣu ca .
samantāt paramāṇūnāṃ sarveṣāṃ dvijasattama .. 905 ..
 
yāvatī jāyate saṃkhyā tāvat kartā smāvaset .
bhogabhugviṣṇuloke ca yātyante paramaṃ padam .. 906 ..
 
kartā vai brāhnaṇo vipra sarvavidyādhipo bhavet .
kṣatriyo yajamānastu sarvadeśādhipo bhavet .. 907 ..
 
vaiśyastu yajamānaḥ syāddhanadhānyasamṛddhimān .
śūdrastu yajamānaḥ syānmodate bandhubhiḥ saha .. 908 ..
 
sa janmanā ca jñānena evameva bhavet striyaḥ .
putrārthī putramāpnoti rājyārthī rājyamāpnuyāt .. 909 ..
 
yadyat kāmayate kartā tattat sarvaṃ samāpnuyāt .
akāmānāṃ tu bhaktānāṃ bhaktiravyabhicāriṇī .. 910 ..
 
yaccāpi śāśvataṃ jñānaṃ bhavettaddharmaṇā saha .
svayaṃ kṛtānāṃ bimbānāṃ sthāpanaṃ saṃprakīrtitam .. 911 ..
 
evaṃ bimbaṃ pratiṣṭhāpya prāsāde svagṛhe tu vā .
tataḥ prabhṛti tāmarcāṃ pūjayet prativāsaram .. 912 ..
 
jīrṇoddhārāvadhiryāvattāvatkālaṃ vidhānataḥ .
pramādādbuddhipūrvādvā pūjālopaṃ na kārayet .. 913 ..
 
tattadbimbasya vihitaṃ karma vāpi na lopayet .
karmaṇāṃ snapanādīnāṃ yat karma vihitaṃ dvija .. 914 ..
 
yasmin vai karmabimbe tu tatraiva tu samācaret .
tattatkarmārthabimbe tu vibhave sahite sati .. 915 ..
 
tattatkarmaviśeṣāṇāṃ vyatyayaṃ na samācaret .
asannidhāne teṣāṃ tu rāṣṭrabhaṅgādidoṣataḥ .. 916 ..
 
taddeśakālānuguṇaṃ tatra sannihitaṃ bhavet .
yadyatkarmārthabimbaṃ tu tatra sarvaṃ samācaret .. 917 ..
 
snapanadvitayaṃ caiva nityanaimittikātmakam .
nityotsavavidhānaṃ ca tathā naimittikotsavam .. 918 ..
 
tīrthayātrāvidhānaṃ ca evaṃ karmāṇi pañca vai .
śayanotthāpanaṃ karma tadā kūrce samācaret .. 919 ..
 
yadvā śobhārthabimbe tu pūjyamāne pratiṣṭhite .
evaṃ kathitamekasmin bimbe sannihite sati .. 920 ..
 
bimbadvaye sannihite tattatkarmavibhedataḥ .
kṛtvā tadanyat sakalaṃ yathāyogaṃ samācaret .. 921 ..
 
evamabhyūhya kartavyaṃ tattadvimbe prakāśite .
sarveṣu karmabimbeṣu tatra sannihiteṣu vai .. 922 ..
 
tadā teṣāṃ tu bimbānāṃ vyatyayaṃ na samācaret .
tadā śobhārthabimbe tu prāpta utkṛṣṭalohaje .. 923 ..
 
varṇaairmṛtsthāpite tatra khakuloddhāraṇāya ca .
aḍgabimboditaṃ karma na kadācit samācaret .. 924 ..
 
yadyācaret pramādena rājā rāṣṭraṃ vinaśyati .
viśeṣeṇa svayaṃvyakte divye saiddhe'pi cārṣake .. 925 ..
 
sthāne tu karmabimbānāṃ vyatyayaṃ na samācaret .
tāni bimbāni viprendra yādṛśāni bhavanti hi .. 926 ..
 
lakṣaṇaiśca pramāṇaiśca yuktāni rahitāni vā .
utkṛṣṭalohajātāni apakṛṣṭotthitāni vā .. 927 ..
 
tādṛśāni bhavantyeva na kuryādanyathā budhaḥ .
na lakṣaṇāntaraṃ kuryānna pramāṇāntaraṃ tathā .. 928 ..
 
na tu dravyāntaraṃ caiva na tu kuryāt kriyāntaram .
mantrāntaraṃ na yuñjīta sarvaṃ kuryādyathāpuram .. 929 ..
 
kuryāccellakṣaṇādīnāṃ viparyāsaṃ mahāmate .
rājño rāṣṭrasya nāśaḥ syāt tatrāpi sahasantateḥ .. 930 ..
 
na kuryānmūlabimbe'pi lakṣaṇādiviparyayam .
tasmāt paurāṇike sthāne na viparyāsamācaret .. 931 ..
 
evaṃ sthāne mānuṣe'pi lakṣaṇādiviparyayam .
jīrṇākhyasya vidheḥ pūrvaṃ na kadācit samācaret .. 932 ..
 
svayaṃvyaktādike vāpi sthāne manujanirmite .
ajīrṇe nāṅgahīne vā dhāmni bimbe'thavā dvija .. 933 ..
 
prākasthitasyopamardena kuryāddhāmāntaraṃ na ca .
na tu bimbāntaraṃ kuryādvyāmohādyadi kalpayet .. 934 ..
 
ātmahīno bhavet kartā rājā ca sahasantatiḥ .
mahadbhayaṃ bhavettasya rāṣṭrasya sanṛpasya ca .. 935 ..
 
atha jīrṇavidhānaṃ tu samāsāt kathyate'dhunā .
manuṣyanirmite sthāne tāvajjīrṇavidhiṃ śrṛṇu .. 936 ..
 
dhātumṛcchailadārūttho vastrādiṣvavatāritaḥ .
yo yo bhagavadākārastasya tasya mahāmune .. 937 ..
 
jīrṇatve vāṅgabhaṅge vā kṣate vā tatra tatra ca .
sandhānayogyaṃ sandheyamayogyaṃ tu parityajet .. 938 ..
 
parityaktaṃ tu tadvimbaṃ dhātudravyodbhavaṃ vinā .
jalāśaye hyagādhe vā samudre vidhinā kṣipet .. 939 ..
 
bhūmau vā nikhanedvipra deśakālānurūpataḥ .
vidhivat pratipattau tu jātāyāmāditontyataḥ .. 940 ..
 
aṅgabhaṅgādidoṣeṣu samyagbhūteṣu satsvapi .
sati sandhānayogyatve na kadācit parityajet .. 941 ..
 
tasya tyāgo vināśaśca hyuparyupari bādhakṛt .
bimbādīnāṃ tu bṛhatāṃ parityāgo na yujyate .. 942 ..
 
utkṛṣṭānāṃ hema tāratāmrajānāṃ viśeṣataḥ .
nocitaḥ syāt parityāgastasmāt sandhānamācaret .. 943 ..
 
prayatnenāpyayogyatve parityāgaṃ samācaret .
dravyeṇa tajjātīyena kuryādbimbāntaraṃ tataḥ .. 944 ..
 
dhātudravyamayodbhūtaiḥ pūrvalohairdvijottama .
taistairamūrtatāṃ nītaistattajjātīyalohajaiḥ .. 945 ..
 
tattajjātīyalohairvā samutkṛṣṭairmahāmate .
athavā rājataṃ bimbaṃ haimaṃ cotkṛṣṭatāmrajam .. 946 ..
 
saṃdadhyāttu prayatnena na kadācit parityajet .
hīnatāmramayaṃ yattadārakūṭamayaṃ tu tat .. 947 ..
 
sandhānakaraṇāyogyaṃ taddvayaṃ tu parityajet .
parityaktaṃ tu tadbimbaṃ kṣipet pūrveṇa vartmanā .. 948 ..
 
tato bimbāntaraṃ kuryādrājataṃ vā suvarṇajam .
utkṛṣṭatattajjātīyadravyajaṃ vā mahāmate .. 949 ..
 
karmabimbeṣu sarveṣu hyevameva tu kārayet .
mṛtkāṣṭhopalaje bimbe tathā ratnamaye'pi ca .. 950 ..
 
kenāpi hetunā bhagne kṛtvā bālagṛhādi tat .
tyaktvā tadanyat saṃpādya bimbasaṃsthāpanaṃ caret .. 951 ..
 
divyasiddhādike sthāne viśeṣamavadhāraya .
mṛṇmaye mūlabimbe tu jīrṇe vātha jalādibhiḥ .. 952 ..
 
hīnāṅge vā tadā kuryāt saṃdhānaṃ tu prayatnataḥ .
evaṃ varṇavihīnepi sandhānaṃ tu samācaret .. 953 ..
 
mṛttikāśūlarajjvādīnna kadācit parityajet .
bimbe dhātumaye jīrṇe sandadhyāt svarṇapūrvakaiḥ .. 954 ..
 
jīrṇe lohamaye bimbe sandadhyāt kāñcanena tu .
evaṃ ratnamaye bimbe sandhānaṃ ca samācaret .. 955 ..
 
jīrṇaṃ tu yadyat tyājyaṃ syāt tattat tyaktvā tataḥ param .
sandadhyāttu tato vipra na kuryādanyathā punaḥ .. 956 ..
 
na bālagehaṃ tadbimbaṃ tat karmāpi samācaret .
nityanaimittikādyeṣu vartamāneṣu karmasu .. 957 ..
 
prāguktaṃ sakalaṃ kuryādyathāvittānusārataḥ .
lakṣaṇādiṣvapi tathā na kuryādanyathā punaḥ .. 958 ..
 
yeṣu vyakteṣu cihnāni nābhivyaktāni sattama .
tānyapi svāni cihnāni lalāṭe vāṃsapaṭṭake .. 959 ..
 
pṛṣṭhe vāpyaṅgapaṭṭe vā pāṇipādataleṣu vā .
mūrghni vā dadhate tasmāt tatra tatra nirīkṣayet .. 960 ..
 
tasmādalakṣaṇā vyaktirvidyate na kadācana .
evaṃ tadīyā viprāśca kṣatriyā vaiśyajātayaḥ .. 961 ..
 
maudgalyādyāstathānye ca na taccihnavivarjitāḥ .
bhaveyuḥ sarvathā tasmāccakraśaṅkhagadāmbujaiḥ .. 962 ..
 
lohairanalasantaptaistattanmantrādhivāsitaiḥ .
pūjitairarghyagandhādyairaṅkitavyāḥ kṣaṇena tu .. 963 ..
 
traividyā jñānasampannā yathoktācāraniṣṭhitāḥ .
viprādyāste'pi śūdrāśca yadaivaṃ kṛtalakṣaṇāḥ .. 964 ..
 
tadā tu yogyā vijñeyāḥ samayaśravaṇādiṣu .
śāstroditāsu sarvāsu sāmagrīṣu mahāmate .. 965 ..
 
yāgopakaraṇānyevamarghyapātrādikānyapi .
saṃyojyāni yathāyogaṃ śaṅkhacakrādilakṣaṇaiḥ .. 966 ..
 
tathā yānāsanādīni vibhoḥ sarvāṇi yatnataḥ .
svātmopakaraṇaṃ sarvamāsanādivivarjitam .. 967 ..
 
aṅgulīyakaparyantaṃ bhūṣaṇaṃ kaṭakādikam .
uttamāṅgasamuddhāryaṃ sarvamuṣṇīṣapūrvakam .. 968 ..
 
cakrādilāñchitaṃ kuryāt tadīyāśca gavādayaḥ .
viprādivallāñchitavyāstadīyā bhūruhādayaḥ .. 969 ..
 
lāñchitavyā yathāyogaṃ cakraśaṅkhādilakṣaṇaiḥ .
ārādhakādyāḥ karmaṇyā evaṃ cakrādilāñchitāḥ .. 970 ..
 
devatāntaracihnaistairakarmaṇyāstu lāñchitāḥ .
yatra vā bhagavanmūrtau lāñchanaṃ na pradṛśyate .. 971 ..
 
tatrāpi lakṣaṇanyāsaṃ na kuryāt svecchayā dvija .
yathāsthitaiva sā vyaktiḥ pūjyā vyāpakamantrataḥ .. 972 ..
 
tadanye lāñchitavyāḥ syuḥ sarve pūrvamalāñchitāḥ .
iti samyak pratiṣṭhānaṃ devasya parikīrtitam .. 973 ..
 
sthānasaṃrakṣaṇārthaṃ tu tasmin kāle'nyadā tu vā .
prāsādāgre'thavā vipra prāṅkaṇe yatra kutracit .. 974 ..
 
cakraṃ saṃsthāpayettatra amūrtaṃ śikharopari .
mūrtamaṅkaṇadeśe tu ṣoḍaśāṣṭabhujaṃ tu vā .. 975 ..
 
amūrtaṃ dvādaśāraṃ tu aṣṭāraṃ ṣaḍaraṃ tu vā .
śaṅkhādīnyāyudhānyevaṃ vidadhyādaṅkaṇādike .. 976 ..
 
dvitīyāvaraṇe vāpi tṛtīyāvaraṇe'pi vā .
cakrādibimbanirmāṇamuttaratra pravakṣyate .. 977 ..
 
saha saṃsthāpane prāgvat karmabhedo na vidyate .
pṛthak saṃsthāpane kuryāt sarvakarma yathāvidhi .. 978 ..
 
tattatsthāpanakāle tu tattatsaṃjñāmanuṃ japet .
vidyāṃ gadāmityādyaṃ yat pāṭhayettadvido janān .. 979 ..
 
camūṣacchayena iti ca pnaviṣṇo iti tvṛcau .
pāṭhayedbahavṛcān paścācchākunaṃ sūktameva ca .. 980 ..
 
dhṛtordhvapuṇḍraḥ kṛtacakre iti mantraṃ kaṭhān param .
pavitraṃ te vitatamityetān mantrān yajurmayān .. 981 ..
 
āroheti ca sāmajñān pavitraṃ te agnirityapi .
ebhirvayamurukramasyetyātharvaṇān dvijān .. 982 ..
 
ebhiḥ saṃsthāpya vidhivannavabhiḥ kalaśaistataḥ .
snapayedbrahnasūktasthairmantrairaṣṭābhireva ca .. 983 ..
 
sarvasya vaśinaṃ devamiti prāk sthāpitena tu .
bahirāvaraṇe nāstī tyagnidiksaṃsthitena tu .. 984 ..
 
yannābhipajhādabhavaditi yāmyasthitena tu .
dhṛtordhvapuṇḍra iti ca yātudhānagatena tu .. 985 ..
 
dakṣiṇe tu bhuje vipra iti paścimagena tu .
viṣṇunāktamaśrantīti vāyudiksaṃsthitena ca .. 986 ..
 
puṃpradhāneśvaro viṣṇuriti somagatena vai .
imaṃ mahopaniṣadamitīśānagatena tu .. 987 ..
 
mantrairetaiḥ samastaistu madhyakumbhena secayet .
prāsādāgrasthite cakre prokṣaṇaṃ tu samācaret .. 988 ..
 
mahopaniṣadantasthānaṣṭau mantrān puroditān .
yadvā puruṣasūktaṃ tu sarvaśāntyai tato japet .. 989 ..
 
atrānuktaṃ tu sakalaṃ pūrvoktaṃ tu samācaret .
samyaguktaṃ pratiṣṭhānaṃ kimanyacchrotumicchasi .. 990 ..
 
sanakaḥ .
kathitaṃ nityapūjādau tvayā nīrājanaṃ purā .
tadvidhānaṃ muniśreṣṭha prabrūhi mama vistarāt .. 991 ..
 
śāṇḍilyaḥ .
nīrājanavidhānaṃ tu samākarṇaya sāmpratam .
nitye naimittike vipra tathā kāmye'pi pūjane .. 992 ..
 
antataḥ snānabhogānāṃ kuryānnīrājanaṃ vibhoḥ .
sarvadoṣapraśāntyarthaṃ sarvarakṣārthameva hi .. 993 ..
 
alaṃkārāsanoktānāṃ bhogānāmantato'pi vā .
ubhayatrāpi vā kuryādvibhavecchānusārataḥ .. 994 ..
 
yadvā pradoṣavelāyāṃ tat kuryāt prativāsaram .
sāyaṃ pūjāsamārambhāt pūrvameva dvijottama .. 995 ..
 
athavā pūjane kuryāddīpadānāt puraiva tu .
yadvā naivedyaparyante pūjāyāṃ tat samācaret .. 996 ..
 
tadapi trividhaṃ proktaṃ sātvikādivibhedataḥ .
snānānte bhogayajñānte dvitayaṃ sātvikaṃ bhavet .. 997 ..
 
sāyaṃkāle pratidinaṃ kuryādrājasasaṃjñitam .
pūjāyāṃ dīpadānāgre naivedyāntepi tāmasam .. 998 ..
 
kuryāt prāsāda ekasmiṃsteṣāmekaṃ na tu trayam .
svayaṃvyakte tathānyaistu vibudhaisca pratiṣṭhite .. 999 ..
 
prāsāde munimukhyaiśca sātvikāśyaṃ samācaret .
brāhnaṇaiḥ kṣatriyairvaiśyaiḥ sthāpite rājasaṃ bhavet .. 1000 ..
 
śūdraistu sthāpite strībhistāmasākhyaṃ samācaret .
eteṣāṃ sātvikādīnāṃ śrṛṇu samyag vidhiṃ kramāt .. 1001 ..
 
snanānāvaśiṣṭatoyena saṃpūrṇaṃ kalaśaṃ dvija .
sauvarṇaṃ rājataṃ vāpi tāmrajaṃ mṛṇmayaṃ tu vā .. 1002 ..
 
supiṣṭai rūrdhvato liptaṃ haridrāśālitaṇḍulaiḥ .
srajā cāśvatthapatreṇa yutaṃ vā kaṇṭhadeśataḥ .. 1003 ..
 
taṃ kṛtvā vāmapāṇau tu aparasmiṃstu mallakam .
puṣpaprakarasaṃpūrṇaṃ dhūpapātrāgninā yutam .. 1004 ..
 
dhūmāyamānaṃ siddhārthairdhūpadravyeṇa vā saha .
ekadhā devadevasya bhrāmayitvā tu mūrddhani .. 1005 ..
 
dīkṣitena janenaiva paricaryāpareṇa tu .
śuddhayā yoṣitā vā tad dvārabāhye visarjayet .. 1006 ..
 
kalpayet snānanabhogānte etannīrājanaṃ sadā .
kṛtaṃ pūvoditairdravyaiḥ kumbhamāpūrya vāribhiḥ .. 1007 ..
 
arghyapātroddhṛtairyadvā kevalairgālitaiḥ punaḥ .
antaḥ siddhārthakān kṣiptvā kaṇṭhe kuryādalaṃkṛtim .. 1008 ..
 
aśvatthapallavaiḥ sragbhiścandanenākṣatairapi .
anyatra rajanīpiṣṭairlepayet sarvato dvija .. 1009 ..
 
tadāsye mallakaṃ puṣpasaṃpūrṇaṃ tu niyojayet .
saṃskṛtāgnisamudbhūtān purā dīpān pradīpya tu .. 1010 ..
 
vibhavecchānurūpeṇa caturviṃśādikān dvija .
pākasthānāttu vai dīpāducchritāṃ caturaṅgulaiḥ .. 1011 ..
 
pradīpaṃ mallake kṛtvā sakumbhaṃ viniveśayet .
agrato devadevasya sadādhāroparisthitam .. 1012 ..
 
tamarghyagandhasragdhūpairhṛnmantreṇa tu pūjayet .
kevalaṃ sārghyapuṣpeṇa sādhakastadanantaram .. 1013 ..
 
dadyādācamanānte'rghyaṃ mantreśasyāthavā dvija .
arghyālabhanamālyāni dhūpaṃ cāpyarghyameva vā .. 1014 ..
 
dīpakumbhaṃ tu pāṇibhyāmuddhṛtaṃ paricāriṇā .
devasya dakṣiṇaṃ pādamārabhyetarapaścimam .. 1015 ..
 
bhrāmayet sarvato'ṅgāni ekadhā vā dvidhā tridhā .
japan vai netramantraṃ tu hṛnmantraṃ vā yathāruci .. 1016 ..
 
evaṃ kumbhaṃ paribhrāmya pūrvavattu visarjayet .
tatastu devadevasya dadyādarghyaṃ tu mūrddhani .. 1017 ..
 
pākasthānāttadarthaṃ tu dīpa anīyate yadā .
tadānīṃ tadvidhānaṃ tu samākarṇaya sāmpratam .. 1018 ..
 
dīkṣitāḥ suvinītāśca sustrātāḥ paricārakāḥ .
vadanaṃ nāsikārandhre sthagayitvāmbareṇa tu .. 1019 ..
 
sitoṣṇīṣadharāḥ sarve sitacandanarūṣitāḥ .
sauvarṇāni ca pātrāṇi vitatāni yathāruci .. 1020 ..
 
rājatānyatha tāmrāṇi ārakūṭamayāni vā .
kāṃsyāni vāpi saṃpādya yathā vittānusārataḥ .. 1021 ..
 
ekatripañcasaptāpi navaikādaśa vā tathā .
dvi ṣaṭ ṣoḍaśa vā yadvā caturviṃśatisaṃkhyayā .. 1022 ..
 
pākālayaṃ samāsādya tatrāgneḥ saṃskṛtāt purā .
teṣāṃ madhye vartidīpān pātrāṇāṃ tu mahāmune .. 1023 ..
 
caturaṅgulikotsedhān saghṛtān dīpayet punaḥ .
addhṛtya tāni pātrāṇi karaistu paricārakāḥ .. 1024 ..
 
vaheyuḥ paṅktibandhena tadagre gaṇikājanāḥ .
gaccheyurbhagavadbhaktāḥ kurvanto nṛttagītake .. 1025 ..
 
tadagre śaṅkhabheryādisamuddhoṣaṇatatparāḥ .
tadagre vetriṇo'spṛśyajanotsāraṇatatparāḥ .. 1026 ..
 
gaccheyuḥ paritasteṣāṃ dīpikādhāriṇo janāḥ .
evaṃ kramāt samāsādya tiṣṭheyurdevasannidhau .. 1027 ..
 
athānyo dīkṣito vipraḥ kumbhamāpādya pūrvavat .
samallakaṃ tadūrdhve tu teṣvekasmāt pradīpya tu .. 1028 ..
 
pākasthānādāhṛteṣu pradīpaṃ viniveśya ca .
sadādhārasthitaṃ kuryāt tataḥ sādhakasattamaḥ .. 1029 ..
 
kumbhaṃ prāgvat samabhyarcya deveśaṃ ca tataḥ param .
bhrāmayet pūrvavat kumbhaṃ tasmin kāle dvijottama .. 1030 ..
 
ṛgādyadhyayanaṃ kuryāddvijāḥ prāgādidikasthitāḥ .
sannidhau devadevasya nṛtyaṃ tu gaṇikāstadā .. 1031 ..
 
maṅgalāni ca gītāni sarve gāyantu gāyakāḥ .
svareṇoccatareṇaiva stuvantu stotrapāṭhakāḥ .. 1032 ..
 
bherīmṛdaṅgaśaṅkhādīn ghoṣayeṣuḥ samantataḥ .
evaṃ sarvatra vai kuryādṛgādyadhyayanādikam .. 1033 ..
 
kumbhamevaṃ paribhrāmya datvā taṃ paricāriṇaḥ .
haste'tha dīpapātrāṇi darśayeditarāṇi ca .. 1034 ..
 
dṛṣṭvā samyak tato dadyādarghyaṃ devasya mūrdhani .
kumbhapūrvāṇi pātrāṇi vahantaḥ paricārakāḥ .. 1035 ..
 
pradakṣiṇakramāt sārdhaṃ pūrvavadgaṇikādibhiḥ .
kṣipeyurdvārabāhye vā bāhyadvārasya bāhyataḥ .. 1036 ..
 
athavā viniyuktāni tāni saṃgṛhya yoṣitaḥ .
susnātā dhautavasanā dvijātibhāvitātmanaḥ .. 1037 ..
 
lalāṭe tilakaṃ datvā sarvālaṃkārabhūṣitāḥ .
kṣipeyuruditenaiva vartmanā dvijasattama .. 1038 ..
 
athavā viniyogāttu pūrvaṃ pākālayādapi .
yoṣito dīpapātrāṇi gṛhītvā proktavartmanā .. 1039 ..
 
ānayeyurvibhoragre karturicchānurūpataḥ .
evaṃ nīrājanaṃ kuryādalaṃkārāsanāntataḥ .. 1040 ..
 
athavā bhrāmayet kumbhaṃ dīpāṣṭakasamanvitam .
yadvā tatrāpi vai kumbhaṃ sāgnimallakasaṃyutam .. 1041 ..
 
dhūmāyamānaṃ siddhārthairbrāmayeddīpavarjitam .
evaṃ nīrājanaṃ proktamekamūrterdvijottama .. 1042 ..
 
anekamūrtipūjāyāṃ mukhyamūrtyāditaḥ kramāt .
sarvāsāmapi mūrtīnāṃ datvārghyādyaṃ pṛthak pṛthak .. 1043 ..
 
ekaikena tu kummena pratyekaṃ athavā dvija .
sarvāsāmapi kumbhena prāgvannīrājanaṃ caret .. 1044 ..
 
evaṃ nīrājanaṃ yena kṛtaṃ bhagavato vibhoḥ .
anutiṣṭhanti sāhāyyaṃ tasmin karmaṇi ye janāḥ .. 1045 ..
 
rajastamovinirmuktā bhaveyuste na saṃśayaḥ .
ayogyajanasaṃspṛṣṭe kumbhe taṃ parihāya tu .. 1046 ..
 
kumbhāntaraṃ samāpādya tena tattu samācaret .
dīpenaṣvekatamo dīpo yāyāduparatiṃ yadi .. 1047 ..
 
pramādādvātavegādyaiḥ purastādvinivedanāt .
śrībhaṅgo jāyate paścādyadi vyādhyādipīḍanam .. 1048 ..
 
tasmāt pradīpya sahasā mūlamaṣṭottaraṃ japet .
śaṅkhādyairnṛttagītābhyāṃ vinā nīrājanaṃ kṛtam .. 1049 ..
 
yadi syānniṣphalaṃ tat syāt tasmāttaiḥ sārdhamācaret .
evaṃ nīrājanaṃ proktaṃ sātvikaṃ nāma nāmataḥ .. 1050 ..
 
rājasaṃ nāma viprendra nīrājanamathocyate .
prāgvat pātrāṇi sampādya yoṣitaḥ suvibhūṣitāḥ .. 1051 ..
 
kacchabandhena saṃyuktāḥ paricārakapūrvakāḥ .
pākasthānaṃ samāsādya teṣu dīpān pradīpya tu .. 1052 ..
 
karairuddhṛtya pātrāṇi nirgatāśca mahānasāt .
śreṇībandhāḥ samāsādya prāgvadgītādibhiḥ saha .. 1053 ..
 
agrato devadevasya vinyaseyurmahītale .
ādhāreṣu tato'rghyādyaistāni pātrāṇi pūjayet .. 1054 ..
 
mūlabimbādibimbānāṃ nyāsaṃ katvā vidhānataḥ .
arghyālabhanapuṣpādyairarghyapādyādibhistu vā .. 1055 ..
 
sādhako devadevasya pūjāṃ kṛtvā krameṇa tu .
uddhṛtya dīpapātrāṇi pūjakaḥ susamāhitaḥ .. 1056 ..
 
mūlamūrtestu vai pūrvamāpādānmūrdhapaścimam .
tridhā saṃbhrāmayetteṣāmekaikaṃ vā trayaṃ trayam .. 1057 ..
 
anyāsāmapi mūrtīnāmevameva samācaret .
evaṃ nīrājanaṃ devyorlakṣmīpuṣṭyoḥ pṛthak pṛthak .. 1058 ..
 
ṛgādyadhyayanādyaṃ tu pūrvavattu samācaret .
niveditāni viprendra bhūyaḥ saṃgṛhya yoṣitaḥ .. 1059 ..
 
kṣipeyuḥ prāgvidhānena balipīṭheṣu vā dvija .
evaṃ nīrājanaṃ vipra sāyaṃkāle samācaret .. 1060 ..
 
yadvā pūrvoditaṃ kumbhaṃ vartidīpasamanvitam .
samatsyamāṃsabalibhiranvitaṃ bhrāmayet tadā .. 1061 ..
 
yadvā kumbhaṃ paribhrāmya dīpamallakasaṃyutam .
tat paścādannapiṇḍānāṃ pañcānāṃ bhramaṇaṃ caret .. 1062 ..
 
evaṃ nīrājanaṃ proktaṃ trividhaṃ rājasābhidham .
nīrājanaṃ tāmasākyamidānīmavadhāraya .. 1063 ..
 
pākasthānaṃ samāsādya yoṣidvā paricārakaḥ .
pātramekaṃ samādāya pūrvoktadravyanirmitam .. 1064 ..
 
annapiṇḍāni catvāri dūrvāmuṣṭicatuṣṭayam .
tasmin pātre caturdikṣu viniveśyāthavā dvija .. 1065 ..
 
pṛthak caturṣu pātreṣu tāni catvāri vinyaset .
prāguktavartmanāsādya devadevasya sannidhim .. 1066 ..
 
ādhāropari vai pātraṃ vinyasettatra tatparam .
tat pātramarghyapuṣpeṇa hṛdā saṃpūjya sādhakaḥ .. 1067 ..
 
arghyaṃ pādyaṃ tathā'cāmaṃ devasya vinivedya ca .
tatonnapiṇḍamaindrasthaṃ dūrvāmuṣṭiṃ tathaiva ca .. 1068 ..
 
cakramantreṇa saṃbhrāmya devasya śirasopari .
tatpunardevadevasya prācyāṃ diśi vinikṣipet .. 1069 ..
 
evaṃ dakṣiṇadiksaṃsthaṃ bhrāmya dakṣiṇataḥ kṣipet .
pascimasthaṃ paribhrāmya paścimasyāṃ diśi kṣipet .. 1070 ..
 
uttarasthaṃ paribrāmya uttarasyāṃ diśi kṣipet .
devasya tilakaṃ kuryāddīpapātrotthabhasmanā .. 1071 ..
 
evaṃ nīrājanaṃ kuryāddīpadānāt puraiva tu .
hemādi dravyajaṃ pātraṃ ṣaḍviṃśāṅgulavistṛtam .. 1072 ..
 
kṛtvā suvṛttaṃ tanmadhye pajhaṃ kuryāt sakarṇikam .
patrāṣṭake karṇikāyāṃ dīpagartaṃ prakalpayet .. 1073 ..
 
dīpān prajvālayettatra ṣaḍaṅgulasamucchritān .
bsiddhārthadadhidūrvādibījaiśca paripūritam .. 1074 ..
 
pūjitaṃ gandhapuṣpādyaiḥ pātramādāya sādhakaḥ .
triḥ pradakṣiṇamāvartyaṃ pāṇibhyāṃ devamūrdhani .. 1075 ..
 
prākārāvaraṇādbāhya divā somadiśi kṣipet .
prāgannapiṇḍabhramaṇādante dhūpotthabhasmanā .. 1076 ..
 
rakṣayā saṃpuṭīkuryādevaṃ nīrājanaṃ dvija .
evaṃ nīrājanaṃ kuryānnivedyānte vibhoḥ sadā .. 1077 ..
 
evaṃ nīrājanaṃ proktaṃ dvividhaṃ tāmasāhvayam .
gītanṛttādikaṃ sarvaṃ prāgvadatra samācaret .. 1078 ..
 
kuryāt snānāvasāne'pi ṛgādyadhyayanādikam .
arghyādibhogairyajanaṃ varjayet tatra sarvadā .. 1079 ..
 
sāyaṃkālaṃ vinānyatra nīrājanavidhau dvija .
na kuryāddevadevasya mantranyāsaṃ kadācana .. 1080 ..
 
nīrājanaṃ sātvikākhyaṃ pravṛttaṃ yatra tatra tu .
rājasaṃ tāmasaṃ vāpi na kadācit samācaret .. 1081 ..
 
rājasaṃ tāmasaṃ vāpi pravṛttaṃ yatra tatra vai .
nīrājanaṃ sātvikākhyaṃ kuryādicchānurūpataḥ .. 1082 ..
 
saṃpūrṇaṃ bhagavadyāgāt phalamicchan mahāmate .
uktamārgaviparyāsaṃ na kadācit samācaret .. 1083 ..

Chapter - 16
śrīḥ .
02 ṣoḍaśo'dhyāyaḥ .
sanakaḥ .
sthāpanaṃ mantrabimbānāṃ parijñātaṃ yathāvidhi .
mahotsavavidhānaṃ tu śrotumicchāmi sāṃpratam .. 1 ..
 
śāṇḍilyaḥ .
mahotsavaṃ pravakṣyāmi yathāvanmunipuṅgava .
sava ityucyate duḥkhaṃ vidvadbhiḥ samudāhṛtam .. 2 ..
 
udgataḥ sa savo yasmāt tasmādutsava ucyate .
nityo naimittikaḥ kāmyastrividhaḥ sa mahotsavaḥ .. 3 ..
 
vatsare vatsare yastu kriyate sa tu nityakaḥ .
bhūmikaṃpe diśāṃ dāhe mahotpāteṣu satsu ca .. 4 ..
 
durbhikṣe vyādhite rāṣṭre tathā vai śatrusaṃkaṭe .
anāvṛṣṭau ca sarvatra nakṣatrapatane ca khāt .. 5 ..
 
hasane bhagavanmūrteraṅgānāṃ calane sati .
rodane cāsanādbimbe paribhramati sattama .. 6 ..
 
vyatyāse śaśi sūryasya tathānyeṣvevamādiṣu .
śāntyarthaṃ yat prakurvīta sa naimittika ucyate .. 7 ..
 
caturṇāṃ puruṣārthānāmuddiśyānyatamaṃ phalam .
utsavo'nuṣṭhitaḥ kāmyaḥ saṃkalpitaphalapradaḥ .. 8 ..
 
ekaikamutsavaṃ viddhi trividhaṃ munipuṃgava .
uttamādivibhedena tatra cotsavakautuke .. 9 ..
 
kriyate hayutsavo yastu sa uttama udāhṛtaḥ .
nityaḥ snapanabiṃbe yaḥ sa madhyama udīryate .. 10 ..
 
bimbe nityotsavārthe tu yaḥ syāt sa tu kanīyasaḥ .
kumbhe vā viṣṭare cakre yaḥ sa ābhāsasaṃjñitaḥ .. 11 ..
 
anyenāpi prakāreṇa bhūyastraividhyamucyate .
paribhramaṇakāle tu yātrābiṃbasya pūrvataḥ .. 12 ..
 
kumudādyaistu bhūteśaiḥ paṭeṣu likhitairdvija .
sadhyānaṃsiddhaye yadvā hemādidravyanirmitaiḥ .. 13 ..
 
vibhavasyānuguṇyena rakṣārthaṃ hetinā tathā .
sarvasaṃpūraṇārthaṃ tu garuḍenāpi vai saha .. 14 ..
 
grāmādau balidānaṃ tu yatra nityaṃ samācaret .
sa eṣa utsavo vipra bhaveduttamasaṃjñitaḥ .. 15 ..
 
paribhramasamārambhāt pūrvameva mahāmate .
nityotsavārthabiṃbasya sannidhāvannamūrtinā .. 16 ..
 
sārdhaṃ ca cakrarājena athavā kevalasya tu .
sannidhau balibiṃbasya baliṃ datvā vidhānataḥ .. 17 ..
 
prāsāde balibiṃbādi praveśya tadanantaram .
yatra yātrārthabiṃbasya paribhramaṇamācaret .. 18 ..
 
grāme vā nagare vāpi sa tu madhyamasaṃjñitaḥ .
sannidhau cakrarājasya baliṃ datvā puraiva tu .. 19 ..
 
devayātrā bhavedyatra bhavet sa tu kanīyasaḥ .
mukhyānukalpabhedācca dvividhaḥ parikīrtitaḥ .. 20 ..
 
kalaśe maṇḍale biṃbe vahnau ca yajanaṃ vibhoḥ .
nityaśaḥ kriyate yatra mukhyakalpaḥ sa kīrtitaḥ .. 21 ..
 
biṃbe vahnau ca yajanaṃ yatra syāt sonukalpakaḥ .
parasūkṣmasthūlabhedādekaikastrividhaḥ smṛtaḥ .. 22 ..
 
ekatripaccasaptāho navāhaśca paraḥ smṛtaḥ .
dvādaśāho'rdhamāsaśca ekaviṃśativāsaraḥ .. 23 ..
 
sūkṣmaḥ sthūlaḥ saptaviṃśaddino māsastathā ṛtuḥ .
ṣaṇmāsa abhdamevaṃ hi utsavāstu trayodaśa .. 24 ..
 
bhūyo mukhyādibedena dvividhaḥ sa tu kīrtitaḥ .
utsavāhargaṇāt pūrvaṃ yathokte vāsare dvija .. 25 ..
 
dhvajasyārohaṇaṃ kṛtvā tatpaścāt kriyate tu yaḥ .
mukhyakalpamidaṃ viddhi daivādvā mānuṣāttu vā .. 26 ..
 
kutaścit kāraṇādvipra pūrvamukte tu vāsare .
na kalpite dhvajārohe tūtsavārambhavāsare .. 27 ..
 
dhvajasyārohaṇaṃ kṛtvā tatpaścāt kriyate tu yaḥ .
anukalpamidaṃ viddhi hyeṣa tu trividhaḥ smṛtaḥ .. 28 ..
 
dhvajārohaṇapūrvastu devatāhvānapūrvakaḥ .
ahkurārpaṇapūrvastu tathā ca munipuṃgava .. 29 ..
 
dhvajārohaṇapūrvastu rājarājyasukhapradaḥ .
devatāhvānapūrvastu svargabhogaphalapradaḥ .. 30 ..
 
aṅkurārpaṇapūrvastu sarveṣāṃ mokṣado bhavet .
utsavāraṃbhadivase divāropya dhvajaṃ niśi .. 31 ..
 
bherītāḍanamanvak ca pālikāsvaṃkurān kṣipet .
dhvajārohaṇapūrvastu hyeṣa utsava ucyate .. 32 ..
 
āghoṣya bherīṃ prathamaṃ dhvajārohaṇamanvataḥ .
tatoṃkurārpaṇaṃ hyeṣa devatāhvānapūrvakaḥ .. 33 ..
 
aṅkurāropaṇaṃ vipra pūrvaṃ tu rajanīmamukhe .
tatonvak syāddhvajāroho bherītāḍanamanvataḥ .. 34 ..
 
ahkurāropapūrvastu hyeṣa utsava ucyate .
utsavaṃ hayuttamaṃ viddhi trivāraṃ prativatsaram .. 35 ..
 
dvivāraṃ madhyamaṃ proktaṃ hyekavāraṃ kanīyasam .
caturvāraṃ pañcavāraṃ ṣaḍvāraṃ vibhave bhavet .. 36 ..
 
mantramūrtipratiṣṭhānakāla eva mahāmate .
prāsādasya śikhāgre tu sthāpitaḥ khagarāḍdhvajaḥ .. 37 ..
 
hetirājasamāyuktau yatra tatra sadā dvija .
vinā tvanyadhvajārohamutsavaṃ parikalpayet .. 38 ..
 
tatrāpyanyadhvajārohaṃ kuryādvā vibhave sati .
kuryādutsavamanyatra dhvajārohaṇapūrvakam .. 39 ..
 
tīrthayātrānuguṇyena dhvajārohaṃ prakalpayet .
utsaveṣu ca sarveṣu tīrthayātrādinaṃ śrṛṇu .. 40 ..
 
caitrādiṣu ca māseṣu śravaṇarkṣe'yanadvaye .
viṣuvadvitaye vāpi candrasūryoparāgayoḥ .. 41 ..
 
dvādaśyāṃ paurṇamāsyāṃ ca darśe ca navamītithau .
māsarkṣepi ca rohiṇyāṃ tathā cottaraphalagune .. 42 ..
 
punarvasvākhyanakṣatre pratiṣṭhādivase tathā .
nagaragrāmajanmarkṣe prāsādārambhavāsare .. 43 ..
 
rājñāṃ janmadine vāpi abiṣekadine tathā .
ekasminneṣu sarveṣu tīrthayātrāṃ samācaret .. 44 ..
 
eteṣu yasminnakṣatte tīrthayātrā prakalpitā .
yadā tu tat syāddviguṇaṃ māsi hyutsavakalpite .. 45 ..
 
tadā kuryāt tīrthayātrāṃ māsāntasthe tu taddine .
phālguṇādiṣu sarveṣu māseṣvevaṃ prakalpayet .. 46 ..
 
pañcāhāttu samārabhya ekatriṃśaddināntimam .
tīrthayātrādinādarvāgekaviṃśatime dine .. 47 ..
 
dvajasyarohaṇaṃ kuryādutsavārthaṃ prayatnataḥ .
yadvā kalyāṇadivasaṃ triguṇīkṛtya tāvatām .. 48 ..
 
ādau dinānāṃ kartavyo dhvajāroho dvijottama .
saptaviṃśatime brahnan utsavārambhavāsarāt .. 49 ..
 
pūrvaṃ dine tu tatsaṃkhye dhvajamārohayet sudhīḥ .
triṃśaddine tu tatsaṃkhye dine pūrve samācaret .. 50 ..
 
ṛtūtsavāditritaye hyutsavāraṃbhavāsarāt .
ekonaviṃśatidine dhvajārohaṇamācaret .. 51 ..
 
aṣṭādaśadine vāpi dvādaśāhethavā bhavet .
ekaviṃśaddinādye vamutsavānāṃ trikepi ca .. 52 ..
 
evameva dhvajārohamācareddeśikottamaḥ .
aṃkurānarpayitvā hi puṇye pūrvaṃ yathodite .. 53 ..
 
dhvajamārohayet paścānmaṅgalaṃ maṅgale dine .
yasmin dine dhvajārohaṃ kuryāt tatpūrvameva tu .. 54 ..
 
dvādaśāhe navāhe vā saptāhe pañcamehani .
tṛtīye'hani vā kuryādaṃkurāropaṇaṃ dvija .. 55 ..
 
tadvidhānaṃ hi vistārāt samākarṇaya sāṃpratam .
trividhāni ca pātrāṇi maṃgalāṃkuraropaṇe .. 56 ..
 
pālikā ghaṭikāśceti śarāvāścetibhedataḥ .
pālikānāmathocchrāyaḥ paccaviṃśāṃgulo bhavet .. 57 ..
 
tadānanasya vistāro bhavedvai ṣoḍaśāṃgulaḥ .
aṣṭāṃgulastaducchrāyo hyaṃ gulaṃ valayaṃ tataḥ .. 58 ..
 
bhavet kaṇṭhabilaṃ vipra tatoṣṭāṃgulavistṛtam .
ārabhya vaktravalayāt yāvatkaṇṭhabilaṃ dvija .. 59 ..
 
hrāsayedanupātena tannālaṃ dvādaśāṃgulam .
ucchrāyādatha vistārānmadhyatastu ṣaḍaṃgulam .. 60 ..
 
adhastādaṃgulānāṃ tu catuṣkaṃ vistṛtaṃ bhavet .
tataḥ kaṇṭhabilāccaiva hrāsayedanupātataḥ .. 61 ..
 
pādapīṭhamadhotsedhādvijñeyaṃ caturaṃgulam .
daśāṃgulastadvistārastatsaṃdhiścāṃgulo bhavet .. 62 ..
 
tatsandheśca bhavennāhaṃ sārdhamekāṃgulaṃ dvija .
unmattakusumākāraṃ vaktraṃ pajhākṛtirbhavanet .. 63 ..
 
pālikotsedhatulyāstu ghaṭikāḥ samudāhṛtāḥ .
aṃgulatrayahīnā vā tadūrdhvaṃ kalaśākṛtiḥ .. 64 ..
 
ghaṭikāḥ pañcavaktrāḥ syuretāsāṃ madhyamaṃ mukham .
ṣaḍaṃgulaṃ ca vistīrṇaṃ caturdikṣu catuṣṭayam .. 65 ..
 
caturaṃgulavistāraṃ kalaśodaravistṛtiḥ .
ṣoḍaśāṃgulamānotthā śeṣaṃ prāgvat samācaret .. 66 ..
 
yadāṃgulatrayanyūnāstadā saptāṃgulocchritam .
tadānanaṃ tu tannālaṃ ardhottaradaśāṃgulam .. 67 ..
 
sārdhatrayāṃgulaṃ pīṭhaṃ prāgvat sarvatra vistaraḥ .
śarāvāḥ pālikotsedhatulyāḥ pañcabhiraṃgulaiḥ .. 68 ..
 
hīnā vā vaktravistārāt samārabhya mahāmate .
pādapīṭhasya vistāraṃ yāvattāvatkrameṇa tu .. 69 ..
 
pūrvoktāt pādahīnā tu bhavet sarvatra vistṛtiḥ .
bhavet tripādahīnā tu pādapīṭhasya vistṛtiḥ .. 70 ..
 
yadā śarāvā hīnāḥ syuraṃgulaiḥ pañcabhistadā .
mukhaṃ ṣaḍaṃgulocchrāyaṃ tannālaṃ tu daśāṃgulam .. 71 ..
 
tryaṃgulaṃ pādapīṭhaṃ syāt prāgvat sarvatra vistṛtiḥ .
taduttamamānaṃ tu pātrāṇāṃ kathitaṃ dvija .. 72 ..
 
etadeva muniśreṣṭha pādahīnaṃ tu madhyamam .
ardhahīnaṃ tu tanmānamadhamaṃ parikīrtitam .. 73 ..
 
ato nyūnaṃ na kartavyaṃ kadācit siddhikāṃkṣibhiḥ .
hemādilohajāḥ sarve mṛṇmayā vā yathāvasu .. 74 ..
 
pratyekaṃ pālikādīnāṃ dviṣaṭkaṃ cottamaṃ bhavet .
dviraṣṭakaṃ vā ṣaṭtriṃśadvibhave sati kalpayet .. 75 ..
 
pratyaṣṭakaṃ madhyamaṃ syāccatuṣkamadhamaṃ bhavet .
sarvārthe pālikāḥ prāgvat ṣoḍaśāṣṭau yathābalam .. 76 ..
 
catasro vā tatastāsu maṃgalāṃkurakalpanam .
ayugmā mānuṣe kārye daive yugmāstu pālikāḥ .. 77 ..
 
mahotsave dhvajārohe hyutsavāvasare'thavā .
pavitrārohaṇe caiva tathā sthāpanakarmaṇi .. 78 ..
 
jīrṇoddhāravidhau cāpi sahasrakalaśe tathā .
trivargapālikā yadvā bhaveduttamasaṃkhyayā .. 79 ..
 
bhavenmadhyamayā vāpi nānyathā dvijasattama .
karmasvanyeṣu sarveṣu yathāvittaṃ yathāruci .. 80 ..
 
aṃkurāvāpanasthānamaṇṭapaṃ parikalapayet .
prathamāvaraṇe vāpi dvitīyāvaraṇepi vā .. 81 ..
 
tṛtīyāvaraṇe vāpi caturthāvaraṇepi vā .
śubhe vivikte'bhimate deśe vai deśikottamaḥ .. 82 ..
 
caturdikṣu caturdvāraṃ caturvandanamālikam .
darbhamālāparikṣiptaṃ muktādāmavirājitam .. 83 ..
 
vitatakṣaumasaṃchannaṃ gomayāliptabhūtalam .
pradīpamālāvitatamakṣataiścāpi sarvataḥ .. 84 ..
 
sudhācūrṇaiśca dhavalaiḥ citritābhyantarasthalam .
maṇṭapaṃ kalpayitvaivaṃ yadvā snapanamaṇṭape .. 85 ..
 
yāgākhyamaṇḍape vāpi kuryādaṃkuraropaṇam .
aṃkurānarpayedrātrau ya icchedrāṣṭravardhanam .. 86 ..
 
bījānāmadhipaḥ soma oṣadhīśo'mṛtātmakaḥ .
na prīṇāti sadā brahnan aṃkurārpaṇamahni cet .. 87 ..
 
tasmāt sarvaprayatnena rātryāmevāṃkurārpaṇam .
kuryāt samyagvidhānena bhagavadbhaktisaṃyutaḥ .. 88 ..
 
tasmin jagatpriye prīte śītāṃśau prāṇijīvane .
taddeśe sarvasasyānāṃ saṃpattirmahatī bhavet .. 89 ..
 
gavāṃ ca lokamātṝṇāṃ nṝṇāmapi ca sarvaśaḥ .
ajñānādahni kuryāccedaṃkurāṇāmathārpaṇam .. 90 ..
 
aśobhanaṃ bhavedrāṣṭraṃ asamṛddhajanānvitam .
sadyaḥ kālīnake vipra karmaṇi syāddivāpi ca .. 91 ..
 
yadyadatropayogyaṃ syāttat sarvaṃ tu samārjayet .
saṃbhṛtya sarvasaṃbhārānācāryo mūrtipaiḥ saha .. 92 ..
 
snātaḥ kṛtāhnikaścaiva sottarīyaḥ svalaṃkṛtaḥ .
nūtanakṣaumavasanaḥ soṣṇīṣaḥ sāṃgulīyakaḥ .. 93 ..
 
surabhīkṛtasarvāṃgaḥ sragvī saṃmṛṣṭakuṇḍalaḥ .
śvetayā mṛtsnayā samyak pariklṛptordhvapuṇḍrakaḥ .. 94 ..
 
pavitrapāṇirniyataḥ prāṇāyāmaparāyaṇaḥ .
kṛtācāmaḥ kṛtanyāso japan vai dvādaśākṣaram .. 95 ..
 
tadarthamarthayitvā tu yajamānasamanvitaḥ .
bhagavantaṃ jagadyoniṃ pūjayitvā vidhānataḥ .. 96 ..
 
kalaśe maṇḍale biṃbe vahnau santarpya vai kramāt .
biṃbe'gnā vatha biṃbe vā uttamādivyapekṣayā .. 97 ..
 
tatastvabhinave pātre sauvarṇe rājate'thavā .
tilasarṣapanīvāraśālimāṣapriyaṃgavaḥ .. 98 ..
 
kulutthamudganiṣpāvayavagodhūmaveṇavaḥ .
bījāni dvādaśaitāni ṣṭathak pātreṣu vā dvija .. 99 ..
 
saṃbhṛtya tu muniśreṣṭha sthāpayitvā tu mūrdhani .
dīkṣitasya tu viprasya puṣpākṣatakarāṃjaliḥ .. 100 ..
 
ācāryaḥ praviśet sārdhaṃ sādhakairbhagavanmayaiḥ .
prāsādābhyantaraṃ vipra tatrādhāropari nyaset .. 101 ..
 
bījapātraṃ tato'rghyeṇa gandhaiḥ puṣpaiśca dhūpakaiḥ .
saṃpūjya mūlabiṃbasthaṃ tathā cotsavabiṃbagam .. 102 ..
 
bījapātraṃ tato'bhyarcya devāya vinivedayet .
saha śaṃkhaninādaiśca maṃgalairgītanisvanaiḥ .. 103 ..
 
tūryanādaiśca vividhaiḥ śrutighoṣaiḥ samantataḥ .
tato vijñāpayenmantramimamuccasthayā girā .. 104 ..
 
devadeva jagannātha yātrotsavanimittataḥ .
dhvajārthamaṃkurāropaṃ kariṣyāmi prasīda oma .. 105 ..
 
iti vijñāpya devasya tatrānujñāmavāpya ca .
sthāpayitvā tu tat pātraṃ dīkṣitasyaiva mūrdhani .. 106 ..
 
sādhakaiḥ sahito vipra bahirnirgatya deśikaḥ .
viṣvaksenaṃ tu vā tārkṣyaṃ hanumatpramukhaṃ tu vā .. 107 ..
 
hetīśaṃ vāpi vastrādyairalaṅkṛtya viśeṣataḥ .
yānādikaṃ samāropya prakṣālyādbhiḥ khanitrakam .. 108 ..
 
navena vāsasācchādya bhūṣayitvā tu mālyakaiḥ .
deśiko vāhayedvipraiḥ śūdrairvā dīkṣitairdvija .. 109 ..
 
cchatradhvajapatākābhiḥ sārdhamaṃkurapātrakaiḥ .
trividhaiḥ pālikādyaiśca śaṃkhatūryādibhiḥ saha .. 110 ..
 
āmnāyoddhoṣaṇaparairbhaktairbhāgavatairvibhoḥ .
gāyakairgaṇikābhiśca tathānyairmaṅgalaiḥ saha .. 111 ..
 
kramāt pradakṣiṇīkṛtya sarveṣvāvaraṇeṣu ca .
diśaṃ prācīmudīcīṃ vā athavā prāgudagdiśam .. 112 ..
 
adūraṃ samanuprāpya tatrodyāne manohare .
kevale vā śucau deśe mṛdaṃ śuddhāṃ samāharet .. 113 ..
 
astramantreṇa dharaṇīṃ saṃprokṣya prathamaṃ guruḥ .
mahīsūktena saṃspṛśya dhyāyannekāgracetasā .. 114 ..
 
mūrtiṃ devasya vārāhīmabhyarcya kusumairbhuvam .
astrāṃbunā prokṣitena puṣpairabhyarcitena ca .. 115 ..
 
khanitreṇa khanedbhūmiṃ prāṅmukhaḥ kroḍamantrataḥ .
lohaje bhājane mṛtsnāṃ vetraje vā yathāruci .. 116 ..
 
gṛhītvā mūlamantreṇa veṣṭayitvā ca vāsasā .
pratyagreṇa tathā nadyā vālukāṃ gomayaṃ tathā .. 117 ..
 
gokulāt pūrvavat pātre gṛhītvā'cchādya vāsasā .
yānādike samāropya yadvā dīkṣitamūrdhani .. 118 ..
 
gatvā pradakṣiṇaṃ grāmaṃ praviśenmaṇṭapaṃ tataḥ .
maṇṭapaṃ śodhayitvā tu snapanoditavartmanā .. 119 ..
 
tato maṇṭapamadhye tu sūtrāṇyāsphālayet kramāt .
prāgāyatāni prathamaṃ kramāt saptadaśa kṣipet .. 120 ..
 
udagāyatasūtrāṇi caturdaśa nipātayet .
sūtrāt sūtrādantarālaṃ ṣoḍaśāṃgulasammitam .. 121 ..
 
trayādhikadaśaiva syuḥ pūrvapaścimapaṅktayaḥ .
evaṃ ṣoḍaśasaṃkhyātā dakṣiṇottarapaṅktayaḥ .. 122 ..
 
bījapātrapratiṣṭhārthaṃ pūrvapaścimapaṅktiṣu .
madhye paṅktitrayaṃ sthāpya vīdhyarthaṃ dvitayaṃ mṛjet .. 123 ..
 
bhūyaśca paṅktitritayaṃ sthāpayet pāśvayordvayoḥ .
dakṣiṇottaramadhye tu sthāpyaṃ paṅkticatuṣṭayam .. 124 ..
 
dvitayaṃ dvitayaṃ pārśve vīthyarthaṃ vimṛjet punaḥ .
catuścatuśca paṅktīnāṃ sthāpayet kramayogataḥ .. 125 ..
 
aśāsvaṣṭāsu madhye ca śarābaghaṭapālikāḥ .
dvādaśa dvādaśa sthāpyā śatamaṣṭottaraṃ bhavet .. 126 ..
 
āgneye dakṣiṇe bhāge nairṛtepi ca pālikāḥ .
ghaṭikā vāruṇe brāhne tathā paurandarepi ca .. 127 ..
 
śarāvā mārute saumye tvīśāne ca yathāvidhi .
pratyekaṃ pālikādīnāṃ ṣoḍaśatvena kalpayet .. 128 ..
 
dakṣiṇottaragaṃ sūtrapañcakaṃ viniveśayet .
prāgāyatāni sūtrāṇi pūrvavadviniveśayet .. 129 ..
 
ācaret pūrvavadvipra prākpratyakpaṅktikalpanam .
tatra dakṣiṇataḥ paṅkticatuṣke sthāpayet kramāt .. 130 ..
 
pālikāḥ ṣoḍaśa puro madhye paṅkticatuṣṭaye .
ghaṭikāḥ ṣoḍaśa nyasya uttare viniveśayet .. 131 ..
 
śarāvānapi tatsaṃkhyānatha dvādaśakalpane .
dakṣiṇottarasūtrāṇi catvāryatra vinikṣipet .. 132 ..
 
pūrvāparāṇi sūtrāṇi pūrvavadvinipātayet .
aṣṭādhikāni koṣṭhāni catvāriṃśadbhavanti hi .. 133 ..
 
yāmye dvādaśa koṣṭhāni sthāpayitvā tato mṛjet .
vīthyarthaṃ bhāgaṣaṭkaṃ tu madyataḥ sthāpayet tataḥ .. 134 ..
 
bhāgadvādaśakaṃ paścāt bhāgaṣaṭkaṃ vilopayet .
bhūyaścottaradikasthāpyaṃ koṣṭhadvādaśakaṃ kramāt .. 135 ..
 
nyasettu pālikādīni bhāgadvādaśakatraye .
āgneyādīśaparyantaṃ dakṣiṇāśāditaḥ kramāt .. 136 ..
 
pratyekaṃ pālikādīnāmaṣṭasaṃkhyāprakalpane .
dakṣiṇottarasūtrāṇi tritayaṃ tu nipātayet .. 137 ..
 
anyat sarvaṃ bhavet prāgvat atha praticatuṣṭaye .
dakṣiṇottaragaṃ sūtraṃ tritayaṃ vinipātayet .. 138 ..
 
pūrvapaścimasūtrāṇi hyekādaśa vinikṣipet .
sarvārthe pālikānāṃ tu ṣoḍaśānāṃ parigrahe .. 139 ..
 
pañca dakṣiṇasūtrāṇi prāksūtrāṇi tathā kṣipet .
prāksūtrān pañca cāṣṭānāṃ dakṣasūtratrayaṃ kṣipet .. 140 ..
 
caturviṃśatisaṃkhyānāṃ pālikānāṃ parigrahe .
pūrvadakṣiṇasūtrāṇāṃ saptakaṃ pañcakaṃ kṣipet .. 141 ..
 
catuḥ parigrahe sūtratritayaṃ tritaya kṣipet .
pūrvavat sūtrapātaḥ syādādyaḥ saṃkhyāsu pañcasu .. 142 ..
 
evamāsphālya sūtrāṇi vibhavecchānusārataḥ .
padeṣu pālikādīnāṃ śālibhirvrīhibhistathā .. 143 ..
 
āḍhakādimitaiḥ prāgvaduttamādivyapekṣayā .
vṛttāṃ vā caturaśrāṃ vā kalpayet pīṭhikāṃ kramāt .. 144 ..
 
pālikādīni pātrāṇi kṣālayenmūlamantrataḥ .
sahadevīṃ ca dūrvāṃ ca sārdhamaśvatthapallavaiḥ .. 145 ..
 
śirīṣapallavaiścāpi niśāpatraistathaiva ca .
kaṇṭheṣu pālikādīnāṃ bandhayettadanantaram .. 146 ..
 
kuśakāśatṛṇaisteṣāṃ bilamūlāni pūrayet .
bilāni prathamaṃ mṛdbhirvālukābhiranantaram .. 147 ..
 
karīṣacūrṇairupari samṛddhaṃ pūrayedvilam .
yadvā mṛdādikaṃ vipra sarvaṃ saṃmiśrya pūrayet .. 148 ..
 
koṣṭheṣu vinyasettāni pālikādīnyanukramāt .
āgneyādīśaparyantaṃ pratiskandhaṃ dvijottama .. 149 ..
 
dvādaśānāṃ tu navakaṃ aṣṭottaraśetaṃ nyaset .
brāhnādīśānaparyantamuditakramayogataḥ .. 150 ..
 
evaṃ sarvaṃ samāpādya dīkṣitaiḥ paricārakaiḥ .
tattat sarvaṃ samāpādya yadyat prāganupārjitam .. 151 ..
 
samārabhet tataḥ karma deśikaḥ prāṅmukhaḥ pade .
paścime ghaṭikāsthānādupāviśyāsane śubhe .. 152 ..
 
nyāsamuddiśya vidhinā prokṣaṇārghyaṃ prakalpayet .
dehavinyastamantrāṇāṃ kuryādarghyādinārcanam .. 153 ..
 
dvārapālārcanaṃ kṛtvā vibhavecchānurūpataḥ .
toraṇāni dhvajāṃścaiva dvārakuṃbhāṃśca pūjayet .. 154 ..
 
sauvarṇaṃ rājataṃ vāpi tāmrajaṃ mṛṇmayaṃ tu vā .
sugandhatoyaiḥ saṃpūrṇamupariṣṭādvibhūṣitam .. 155 ..
 
srakcandanākṣataiḥ kumbhamādhārasyopari nyaset .
ātmanastvagrataḥ paścād bahvṛcādīn krameṇa tu .. 156 ..
 
vācayet svastipuṇyāhaṃ deśikendraḥ svayaṃ tataḥ .
ācāryaiḥ sādhakaiścāpi sārdhamarghyādipūjitaiḥ .. 157 ..
 
puṇyāhaṃ vācayedvipra maṅgalaṃ kalaśaṃ vahan .
yajedarghyādibhiḥ paścāt pālikādyadhidevatāḥ .. 158 ..
 
aḍhjanābhaṃ paraṃ caiva pajhanābhaṃ dhruvaṃ tathā .
pātraskandhatrike vipra krameṇa paripūjayet .. 159 ..
 
pālikānāṃ dvādaśake vahnyādīśānapaścimam .
anantādi dvādaśakaṃ ghaṭikādvādaśe tataḥ .. 160 ..
 
kūrmādīnāṃ dvādaśakaṃ śarāvāṇāṃ tu dvādaśe .
dviṣaṭkamekaśrṛṃgādyaṃ krameṇa paripūjayet .. 161 ..
 
pratyekaṃ pālikādīnāṃ kṛte ṣoḍaśakalpane .
anantādyaṃ ca ṣaṭtriṃśat pātālaśayanāntimam .. 162 ..
 
lakṣmyādimatiparyantaṃ śāntidvādaśakaṃ yajet .
pratyekaṃ pālikādīnāṃ ṣaṭtriṃśat pātālaśayanāntimam .. 163 ..
 
catuṣṭayaṃ tu mūrtīnāṃ svapnākhyapadasaṃsthitam .
prabhavāpyayayogena jāgradrūpaṃ tathāṣṭakam .. 164 ..
 
mūrtyantarāṇāṃ dvādaśakaṃ tacchaktīnāṃ catustrayam .
anantādyaṃ cca ṣaṭtriṃśat pātālaśayanāntimam .. 165 ..
 
svadhādīnāṃ ca śaktīnāṃ catustriṃśacca tatparam .
cakraśaṃkhau kramādbhogairarghyagandhādirbhiyajet .. 166 ..
 
aṣṭake keśavādyāśca tadīyāḥ śaktayo yajet .
catuṣke keśavādyāṃstu kevalān dvādaśe yajet .. 167 ..
 
sarvārthe pālikānāṃ tu kramāt ṣoḍaśake yajet .
vāsudevādicaturaḥ keśavādīṃśca dvādaśa .. 168 ..
 
aṣṭake vāsudevādīn prabhavāpyayayogataḥ .
catuṣke vāsudevādīn prabhavānukrameṇa tu .. 169 ..
 
emamiṣṭvā krameṇaiva bījāni kṣālayet tataḥ .
gavyena payasā samyaṅbhantreṇa dvādaśātmanā .. 170 ..
 
bījānāṃ nāmadheyaistu caturthyante pṛthak pṛthak .
arghyādyaiḥ pūjayitvā tu vāsasā pariveṣṭya ca .. 171 ..
 
hutāvaśiṣṭamājyaṃ tu tadanyaṃ vāpi saṃskṛtam .
ādāya lohaje pātre mṛṇmaye vā yathāruci .. 172 ..
 
ubhābhyāṃ caiva hastābhyāṃ dūrvāmādāya mūlataḥ .
ghṛte nimajya cāgrāṇi pālikādiṣu secayet .. 173 ..
 
hastavyatyāsamārgeṇa vahvyādīśānapaścimam .
pratiskandhaṃ ghṛtārope dūrvābhedaḥ prakīrtitaḥ .. 174 ..
 
evaṃ kṛtvā ghṛtāropaṃ bhūyaṛ skandhādidevatāḥ .
prapūjya sarvabījāni mantrayeddvādaśātmanā .. 175 ..
 
ācāryādīnanujñāpya deśikendra udaṅmukhaḥ .
prāṅmukho vā muhūrte tu śobhane pālikādiṣu .. 176 ..
 
dvādaśākṣaramantreṇa sarvabījāni vāpayet .
yadvājitantāmantreṇa hyubhayenāthavā dvija .. 177 ..
 
āgneyādīśaparyantaṃ pratiskandhaṃ krameṇa tu .
śaṃkhaduṃdubhinirghoṣajayanādasamanvitam .. 178 ..
 
bījāni dvādaśoktāni vapeddvādaśasu kramāt .
yadvā sarvāṇi saṃmiśya vapedicchānurūpataḥ .. 179 ..
 
bījānāmapyalābhe tu mudgamekaṃ tu vāpayet .
ācāryānumatāścānye deśikāḥ sādhakā api .. 180 ..
 
vapeyurdhyānasaṃyuktāḥ kevalaṃ gurureva vā .
haridrācūrṇasaṃmiśrairjalaiḥ kusumavāsitaiḥ .. 181 ..
 
bahubhiḥ secayedvipra deśikendraḥ krameṇa tu .
pratiskandhopariṣṭāttu candramaṇḍalamadhyagam .. 182 ..
 
tatkāntisannibhaṃ devaṃ svadehotthairnirantaraiḥ .
siṃcantamamṛtaughaiśtu bījānyuptāni sarvataḥ .. 183 ..
 
dhyātvārcayitvā pātrāṇi navaistu sadṛśauḥ śubhaiḥ .
ācchādayitvā vasanaiḥ pratiskandhaṃ krameṇa tu .. 184 ..
 
vāsudevaṃ jagadyoniṃ sarveṣāmūrdhvato yajet .
bhūtakrūrabaliṃ dadyādaṣṭadikṣu dvijottama .. 185 ..
 
bhūtānāṃ kumudādīnāṃ pūrvādikramayogataḥ .
tadāprabhṛti te sarve rakṣanti kumudādayaḥ .. 186 ..
 
ācāryāṃśca gurūpan sarvān sādhakān vaiṣṇavānapi .
prabhūtaistu tatoddiṣṭaistāmbūlīsumanaḥphalaiḥ .. 187 ..
 
guruṃ ca toṣayedvittairyajamāmānaḥ prayatnavān .
kramādutyaddhṛtya tān sarvān sugupte sthāpayet tataḥ .. 188 ..
 
maṇṭapeśānakoṇe vā deśe'nyatra yathāruci .
tatrāpi pālikādīnāṃ paritoṣṭāsu dikṣu ca .. 189 ..
 
bhūtānāṃ kumudādīnāṃ aindrādikramayogataḥ .
baliṃ tu maṇṭape dadyāt bhūtakrūravidhānataḥ .. 190 ..
 
dīpān bahūnanirvāṇān paritaḥ paridīpayet .
ūnādhikyopaśāntyarthaṃ śatamaṣṭottaraṃ hunet .. 191 ..
 
dvādaśākṣaramantraṃ tu japedvā biṃbasannidhau .
kumbhādisthānagasyātha vibhoḥ kuryādvisarjanam .. 192 ..
 
paritaḥ pālikādīnāṃ pratirātraṃ pṛthak pṛthak .
dadyāddivā rajanyāṃ vā baliṃ kāladvayepi bā .. 193 ..
 
prātaḥ karmadine dadyādbaliṃ deśikasattamaḥ .
yadā coptāni bījāni tadāprabhṛti nityaśaḥ .. 194 ..
 
na kaścit praviśet tatra na spṛśedvā kathaṃcana .
ācārya eva praviśet tacchiṣyo vā samāhitaḥ .. 195 ..
 
ucchiṣṭādīni sarvāṇi dūrataḥ parivarjayet .
adatvā tu baliṃ kāṃcinna kuryāt pālikākriyām .. 196 ..
 
haridrāvāribhiḥ siñcedaṅkurāṇyabhivṛddhaye .
aṃkurān śyāmalān raktān kṛṣṇān tirvyaggatāṃstathā .. 197 ..
 
aprarūḍhān muniśreṣṭha varjayettu prayatnataḥ .
śyāmeṣu dravyanāśaḥ syādrakteṣu kalaho bhavet .. 198 ..
 
kṛṣṇeṣu mānasī pīḍā rogī tiryaggateṣu ca .
aprarūḍheṣu maraṇaṃ bhavet tatra na saṃśayaḥ .. 199 ..
 
śubhaṃ pīteṣu śukleṣu ṛjuṣvūrdhvagateṣvapi .
sarvasaṃpatsamṛddhiśca kartuḥ kārayiturbhavet .. 200 ..
 
karmārthamahkurāṇyādau yaḥ samāropayedaguruḥ .
sa eva karma kārtsnyena kuryāt prājñopi netaraḥ .. 201 ..
 
anujñayā vā tatputraḥ śiṣyo vā tat samāpayet .
evaṃ sarveṣu yāgeṣu aṅkurāropaṇaṃ bhavet .. 202 ..
 
deśaṃ kālaṃ yathā vittaṃ jñātvā svādhīnatāṃ tathā .
uktaṃ sarvaṃ samabhyūhya kuryāt karma pradhānakam .. 203 ..
 
evaṃ kṛtvāṃkurāropaṃ dhvajārthaṃ paṭamāharet .
yathāvittānusāreṇa krītaṃ vā'bhinavaṃ śubhaṃ .. 204 ..
 
dukūlapaṭṭaṃ devāṅgaṃ citrakṣaumamathāpi vā .
atha kārpāsikaṃ vāpi nīlaromādivarjitam .. 205 ..
 
sulakṣaṇaṃ dṛḍhaṃ snigdhaṃ hastamānamihocyate .
śiṣyadeśikakartṛsthairhastairmānaṃ prakalpayet .. 206 ..
 
ādyaṃ dvādaśahastaṃ syāt daśahastaṃ tu madhyamam .
adhamaṃ cāṣṭahastaṃ syāt vistāraṃ ca catuṣkaram .. 207 ..
 
uttamaṃ syāt trihastaṃ tu madhyamardhādhikaṃ bhavet .
trihastamadhamaṃ viddhi tatrādye dvijasattama .. 208 ..
 
dvihastaṃ śikharārthaṃ tu kalpayeddeśikottamaḥ .
tadvat puñchaṃ prakurvīṃta adhobhāge dhvajasya tu .. 209 ..
 
madhyataḥsaptahastena lekhayedvinatāsutam .
śirodaṇḍaniveśārthaṃ hastārdhaṃ parikīrtitam .. 210 ..
 
pādadaṇḍaniveśārthaṃ tadvanmānaṃ bhaveddvija .
madhyamasyātha vakṣyāmi samāsādavadhāraya .. 211 ..
 
hastamardhādikaṃ vipra saṃyuktaṃ tribhiraṃgulaiḥ .
kalpayecchikharārthaṃ tu tadvat pucchaṃ prakīrtitam .. 212 ..
 
madhyato hastaṣaṭkeṇa garuḍaṃ tu samālikhet .
daṇḍadvayaniveśārthaṃ śeṣaṃ tu parikalpayet .. 213 ..
 
adhamasyātha vakṣyāmi paṭasya munipuṃgava .
pādādhikena hastena śikharaṃ syāt tathā bhavet .. 214 ..
 
adhaḥ pucchaṃ tu hastārthe daṇḍadvayaniveśanam .
madhyataḥ pañcahastena vainateyaṃ samālikhet .. 215 ..
 
bhūyo vidhyantaraṃ vakṣye vibhavecchānusārataḥ .
ādyaṃ tripañcahastaṃ syānmadhyamaṃ tu trayodaśam .. 216 ..
 
ekādaśakarāyāmamadhamaṃ parikīrtitam .
ardhādhikaṃ caturhastaṃ vistāraṃ cottamaṃ bhavet .. 217 ..
 
pādādhikaṃ madhyamaṃ syādadhamaṃ pādahīnakam .
pādādhikaṃ dvihastaṃ tu uttame śikharārthataḥ .. 218 ..
 
tadvat pucchaṃ tu hastena daṇḍadvayaniveśanam .
madyataścāṣṭabhirhastairgaruḍaṃ tu samālikhet .. 219 ..
 
madhyame śikharaṃ hastayugmaṃ pucchamadhastathā .
daṇḍadvayaniveśārthaṃ aṣṭāṃśonena hastataḥ .. 220 ..
 
tryaṃgulottarasaptārdhairhastairgaruḍamālikhet .
adhamaṃ tvatha vakṣyāmi pādonāttu karadvayāt .. 221 ..
 
śikharaṃ syāttathā pucchaṃ pādonena kareṇa tu .
daṇḍadvayaniveśaḥ syāt pādonakarasaptake .. 222 ..
 
garuḍaṃ tu likhedvidvān bhūyo vidhyantaraṃ śrṛṇu .
uttamaṃ navahastaṃ tu saptahastaṃ tu madhyamam .. 223 ..
 
athamaṃ pañcahastaṃ tu trividhaḥ paṭha ucyate .
tadardhaṃ caiva vistāraṃ tadardhaṃ śikharaṃ bhavet .. 224 ..
 
tatsamaṃ pucchamapyuktaṃ karṇapucchaṃ tathaiva ca .
mūlabiṃbasamāyāmaṃ dvārāyāmamathāpi vā .. 225 ..
 
āyāmārdhena vistīrṇaṃ pādena kṛtaśekharam .
śikhareṇa samaṃ pucchaṃ tadardhaṃ karṇapucchakam .. 226 ..
 
pakṣadvayepi pūrvokte karṇapucchena kalpayet .
bālākhyadhvajavastraṃ tu paṭākhyaparisammitam .. 227 ..
 
vistāraṃ paṭatulyaṃ tu pūrvavacchikharaṃ bhavet .
nirṇejitaṃ khalīyuktaṃ śoṣitaṃ lakṣaṇānvitam .. 228 ..
 
paṭaṃ vicitrayedvidvān śilpinā kuśalena vai .
cchatraṃ tu śikhare kuryāt pārśvayoḥ śvetacāmare .. 229 ..
 
adho'nekadalaṃ pajhaṃ tadadhaḥ pūrṇakumbhakam .
kumbhasya pārśve vilikhet sāṃkuraṃ pālikāgaṇam .. 230 ..
 
dīpau suśobhanau kuryāt pālikānāṃ tu pārśvayoḥ .
dhvajaṃ tu garuḍākāraṃ ekamūrtestu sattama .. 231 ..
 
satyaḥ suparṇo garuḍastārkṣyaśca caturātmanaḥ .
pañcamūrtestu catvāro vihageśvarasaṃyutāḥ .. 232 ..
 
suparṇatālamakaraṛśyā vā caturātmanaḥ .
tata ūrdhvaṃ tu sarveṣāṃ vyūhānāṃ garuḍo dhvajaḥ .. 233 ..
 
paṭamadhye tu garuḍaṃ dvibhujaṃ vidhṛtāñjalim .
puṣpāṃjalipuṭaṃ vātha suvarṇācalasannibham .. 234 ..
 
gagane gamanāraṃbhapakṣavikṣepaṇānvitam .
kuñcito vāmapādastu dakṣiṇaḥ pṛṣṭhataḥ sthitaḥ .. 235 ..
 
kiṃcidāyatavṛttākṣaṃ nīladīrghāgranāsikam .
atīva śāntaveṣaṃ tu tathā prahasitānanam .. 236 ..
 
bālacandrasamākāradaṃṣṭrādvayavirājitam .
kuṭilabhrakuṭībhaṃgaṃ bhaṃgurālakaśobhitam .. 237 ..
 
kambugrīvaṃ bṛhadbāhuṃ pīnāṃsaṃ dṛḍhavakṣasam .
pṛthūdaraṃ nimnanābiṃ romarājivirājitam .. 238 ..
 
suvṛttakanakastambhapīvaro rudvayānvitam .
hemaraṃbhāsamākārajaṃghākrāntapadadbayam .. 239 ..
 
karaṇḍamakuṭākrāntapuṣpāpīḍavirājitam .
vṛttavaipulyamānena locane pajhapatravat .. 240 ..
 
bhrūyugmaṃ nārasiṃhoktaṃ ghrāṇāgraṃ śukatuṇḍavat .
siṃhavanmadhyadeśastu tadvaṃśaṃ gajapṛṣṭhavat .. 241 ..
 
tadevaṃ daivadairghyeṇa vistṛtaṃ haṃsapakṣavat .
svapakṣamānāddviguṇaṃ tatpucchaṃ śataśākhinam .. 242 ..
 
sarveṣāṃ viddhi sāmānyaṃ viśeṣākhyamathocyate .
makuṭādisapādāntaṃ nānāratnena śobhitam .. 243 ..
 
hārakeyūrakaṭakabrahnasūtravibhūṣitam .
pralaṃbakarṇapāśāntaviśrāntaśubhakuṇḍalam .. 244 ..
 
lalāṭatilakopetaṃ puṣpakarṇāvataṃsakam .
ratnāṃgulīyakopetaṃ śiṃjinīraṃñjitāṃghrikam .. 245 ..
 
anyairābharaṇairdivyairbhūṣitaṃ sarpabhūṣaṇam .
nīlāṃbaradharaṃ nīlavāravāṇavirājitam .. 246 ..
 
phullaraktotphaladalasragbhirmaṇḍitakandharam .
tathāvicitrakusumasragbhiranyābhirujjvalam .. 247 ..
 
ananto vāmakaṭako yajñasūtraṃ tu vāsukiḥ .
takṣakaḥ kaṭisūtraṃ tu hāraḥ kārkoṭakastathā .. 248 ..
 
pajho pakṣiṇakarṇe tu mahāpajhastu vāmataḥ .
śaṃkhaḥ śiraḥ pradeśe tu gulikaca bhūjāntare .. 249 ..
 
etairaṣṭoragairādyairbhūṣitaṃ bhujagottamaiḥ .
anantaḥ śuklavarṇābhaḥ raktavarṇastu vāsukiḥ .. 250 ..
 
takṣakaḥ pītavarṇaābho dhūmraḥ kārkoṭakastathā .
śaṃkhastuhinavarṇābho gulikastvalisannibhaḥ .. 251 ..
 
pajhaḥ pajhasamānābho mahāpajhastu piṃgalaḥ .
pañcavarṇairlikhedevaṃ devaṃ pañcāyudhaṃ tathā .. 252 ..
 
cakraṃ khaṅgaṃ śaraṃ caiva śaṃkhaṃ śārṅgaṃ gadāṃ kramāt .
paṭordhve hayubhaye pārśve vilikhecca yathāvidhi .. 253 ..
 
tadadho dakṣiṇe bhāge vahvimaṇḍalamālikhet .
tadvallikhedvāmabhāge svastikaṃ lakṣaṇānvitam .. 254 ..
 
lepayet paṭaśeṣaṃ tu śyāmalenāsitena vā .
vicitrapuṣpasaṃyuktapatravallīsamanvitam .. 255 ..
 
evaṃ śilpivareṇaiva kārayeddeśikottamaḥ .
śūdreṇa vā dvijaśreṣṭha dīkṣitena yathāvidhi .. 256 ..
 
kulālenāthavā mantrī kārayet kuśalena ca .
sāmānyalakṣaṇaṃ hyetat kīrtitaṃ dvijasattama .. 257 ..
 
aṅgulādivibhāgena viśeṣaṇavadhāraya .
aṣṭādhikaśataikāṃśādyadbiṃbeṃ'gulamīritam .. 258 ..
 
tatraiva mūlabiṃbotthairaṅgulaiḥ parikalpayet .
tadvāhanasya mānaṃ tu vibhāgamavadhāraya .. 259 ..
 
tasya biṃbasamutthena tālena mukhamaṇḍalam .
dvyaṃgulaṃ tu lalāṭordhvaṃ jaṭābandho dvilocanam .. 260 ..
 
dvyaṃgulenonnataṃ kaṇṭhaṃ uraḥ pañcāṃgulaṃ smṛtam .
aṣṭāṃgulaṃ tadudaraṃ kaṭiḥ pañcāṃgulonnatā .. 261 ..
 
navāṃgulonnatāvūrū jānunī dvyaṃgule smṛte .
aṣṭāṃgulocchrite jaṃdhe dvyaṃgule pādapiṇḍike .. 262 ..
 
śamamekaṃ kalāhīnaṃ tadgrīvāyāsca veṣṭanam .
biṃbatulyā parijñeyā sarvadāsyāṃgavistṛtiḥ .. 263 ..
 
dviṣaḍbhāgādikaṃ viddhi veṣṭanaṃ hyudarasya vā .
paridhiḥ kaṭideśasya caturṇetrādhikastu vai .. 264 ..
 
biṃboktasadṛśaṃ biddhi tadūrvomūlaveṣṭanam .
tadeva jaṃghāmadhyasya jaṃghānatsya tadeva hi .. 265 ..
 
pādaḥ pañcakalāyāmaścaturaṃgulavistṛtaḥ .
tryaṃgulaṃ pārṇṇideśāccāpyaṃguṣṭhau ca kalāsamau .. 266 ..
 
vijñeyāstvaṃghridairghyā yavonāṃgulayaḥ kramāt .
nābhirandhraṃ suvistīrṇaṃ dvyardhalocanavistṛtam .. 267 ..
 
tadvāhumastakaṃ viddhi ucchrāyeṇa dvilocanam .
bhujopabhujayugmaṃ yat taddvitālasamaṃ smṛtam .. 268 ..
 
madhyamāṃguliparyantaṃ maṇibandhānnavāṃgulam .
trikalaḥ pāṇivistārastannakhā niśitonnatāḥ .. 269 ..
 
kalārdhenādhikaṃ bāhostadardhaṃ bāhuveṣṭanam .
biṃboktāṃśadvayenaiva stanabhūrlocanena tu .. 270 ..
 
vṛttavaipulyamānena locane pajhapatravat .
bhrūyugmaṃ nārasiṃhoktaṃ ghrāṇāgraṃ śukacañcuvat .. 271 ..
 
kalārdhamānadīrdhaṃ ca tadvaṃśaṃ gajapṛṣṭhavat .
svāyāmadīrdhaṃ tatpakṣayugalaṃ kukṣideśagam .. 272 ..
 
tadeva dairghyādardhena vistṛtaṃ haṃsapakṣavat .
svapakṣamānāddviguṇaṃ tatpucchaṃ śataśākhinaḥ .. 273 ..
 
sapakṣamevamāyāmaṃ sātyaṃ tvavayabānvitam .
sarveṣāṃ viddhi sāmānyaṃ viśeṣākhyamathocyate .. 274 ..
 
ūru dvayānnayeddhrāsamaṅgulānāṃ trayaṃ tathā .
jaṃghākāṇḍocchriteḥ kuryājjaṅghābhyāṃ cātra veṣṭanam .. 275 ..
 
biṃbākhyamaṇibandhasya samaṃ mūlānmahāmate .
jaṃghādeśāttadardena saha cārdhāṅgulena tu .. 276 ..
 
pāde jālaṃ parijñeyaṃ vistāreṇa ṣaḍaṃgulam .
śeṣaṃ satyodittaṃ sarvaṃ sarveṣāṃ viddhi sarvadā .. 277 ..
 
kintu pādotthitau pakṣau dairghyāttaddalavistṛtau .
eṣāṃ coḍḍīyamānānāṃ sāyāmā pakṣavistṛtiḥ .. 278 ..
 
pañcānāṃ ca parijñeyā sthitānāmardhalakṣaṇā .
paṭe tu likhyamāne tu pakṣadairghyaṃ tu pārśvayoḥ .. 279 ..
 
yāvat paṭasamāptiḥ syāt pakṣāstvagrasamanvitāḥ .
saṃkhyātāḥ saṃkhyayā vipra pacca saptādyayugmayā .. 280 ..
 
yadvā biṃboktamārgeṇa aṣṭottaraśatāṃgulaiḥ .
satyādīnāṃ tu paccānāṃ aṃgapratyaṃgakalpanā .. 281 ..
 
yadvā madhyāṃgulairmadhyaparvadairdhyasamutthitaiḥ .
deśikīyairaṃgulaistu sanairaṣṭābhireva ca .. 282 ..
 
satyādīnāṃ tu pañcānāṃ mānaṃ kuryāttu deśikaḥ .
mūlabiṃbasya bāhvanto nābhyanto vā taducchrayaḥ .. 283 ..
 
mānametattu kathitamunmānamavadhāraya .
garuḍasya paṭasthasya satyādīnāṃ tathā yadā .. 284 ..
 
madyamāṃgulamadyasthadīrghaparveṇa kalpayet .
deśikhīyena mānaṃ tu aṣṭottaraśatāṃgu laiḥ .. 285 ..
 
śiraḥprabhṛti pādāntaṃ tadāconmānamucyate .
aṃgulatritayaṃ mūrghni mukhaṃ ṣaḍgolakaṃ bhavet .. 286 ..
 
kaṇṭhaṃ tryaṃgulamānaṃ syāt tadadho dvādaśāṃgulam .
stanāntaraṃ samārabhya nābhyantaṃ ṣaṭkalaṃ bhavet .. 287 ..
 
tadadhaḥ kaṭiparyantaṃ bhavedaṃgulapañcakam .
tadadho yoniparyantaṃ aṃgulānāṃ ca saptakam .. 288 ..
 
jānvantaṃ dvādaśakalaṃ tryaṃgulaṃ jānumaṇḍalam .
tadadho gulphakāntaṃ tu bhaveddvādaśagolakam .. 289 ..
 
tryaṃgulaṃ gulphamānaṃ syāt pramāṇaṃ kramataḥ śrṛṇu .
mukhabhāge .̈kṣisūtrāntaṃ upariṣṭāddvigolakam .. 290 ..
 
tathā nāsāpuṭāntaṃ ca cibukāntaṃ tathaiva ca .
ṣaṭkalaḥ karṇasūtrāntaṃ madhyato mukhavistaraḥ .. 291 ..
 
navāṃgulo hyadhobhāge lalāṭāṃśe daśāṃguliḥ .
keśabhrūrekhayormadhyamekāṃgulamidaṃ bhavet .. 292 ..
 
akṣibhruvorantaraṃ syāt sapādāṃgulivistaram .
netrāyāmastu pādonamaṃgulatritayaṃ bhavet .. 293 ..
 
tadvistārastu pādonamaṃgulidvitayaṃ bhavet .
ekāṃgulaṃ tārakaṃ syānnāsāyā mūlavistaraḥ .. 294 ..
 
dvyaṃgulaṃ madhyataḥ sāṃśaṃ tat tryaṃgulamadho bhavet .
tadagrāyāma ekaḥ syāt tadardhaṃ vistṛtirbhavet .. 295 ..
 
āsyāyāmo dvigolaḥ syāt tadvistāroṃ'gulo bhavet .
sādharoṣṭhaṃ tadoṣṭhaṃ syādvyāyāmo dvyaṃgulaṃ bhavet .. 296 ..
 
sapādo daṃṣṭrayormaghye tayorāyāma īritaḥ .
sapādamaṃgulaṃ vipra vistārothāṃgulo bhavet .. 297 ..
 
mūladeśe tayoragrau śitau candradalāgravat .
paṃcāṃgulaṃ kaṇṭhadairghyaṃ vistāro golakaṃ bhavet .. 298 ..
 
paḍaṃgulaṃ pādadairtryaṃ karṇaādhāraścatuṣkalaḥ .
sārdhāṃgulaḥ syāttadadhovakṣaḥ pīṭhordhvadeśataḥ .. 299 ..
 
aṣṭādaśakalastāro bāhuvyāsāvadhi dvija .
tadadhaḥ kakṣaparyantaṃ tāro dvādaśagolakaḥ .. 300 ..
 
tadadhobhāgavistāraḥ sāṃgulaṃ navagolakam .
udarasya tu vistāra ekaviṃśāṃgulo bhavet .. 301 ..
 
tatraikāṃgulisannāhaṃ nābhivṛttaṃ suśobhanam .
śroṇībhāgasya vistāraḥ sāṃgulaṃ navagolakam .. 302 ..
 
ūrumūlasya vistārastrayodaśāṃgulo bhavet .
tanmadhye vistṛtirvipra dvādaśāṃgulasammitā .. 303 ..
 
saptāṃgulamupasthaṃ syāt trikalā jānuvistṛtiḥ .
adhaḥ pañcāṃgulaṃ sārdhaṃ paddairdhyaṃ saptagolakam .. 304 ..
 
aṅguṣṭhāgrāvadhiryāvat pārpṇyoḥ prabhṛti tatra tat .
aṅguṣṭhaṃ tryaṃgulaṃ sārdhaṃ anyā aṃgulayaḥ kramāt .. 305 ..
 
aṅgulāṣṭāṃśahīnāḥ syuḥ aṃguṣṭhasya tu vistṛtiḥ .
sārdhāṃgulā tadanyāsāṃ kramānnyūnā tu pūrvavat .. 306 ..
 
aṃguṣṭhanakhadairvyaṃ tu sāṃśamekāṅgulaṃ bhavet .
tadvistārastripādaḥ syāt tadanyā hrāsayet kramāt .. 307 ..
 
kanīyo nakhadairvyaṃ tu yadā cārdhāṃgulaṃ bhavet .
tadvistārastadardhaṃ syādaṃgulīmūladeśataḥ .. 308 ..
 
caraṇasya tu vistāraḥ sārdhapañcāṃgulo bhavet .
pañca madhye pārṣṇibhāge sārdhaṃ tu caturaṃgulam .. 309 ..
 
śākhāpārśve taducchrāyastryaṃgulaṃ parikīrtitam .
madhyatastadbhavet sārdhaṃ bhujayoratha tacchṛṇu .. 310 ..
 
skandhāgrāt kūparāntaṃ ca caturviṃśāṅagulo bhabet .
bhujāyāmosya mūlasya vistāraḥ syāt ṣaḍaṃgulam .. 311 ..
 
tadadhaḥ pañcakaṃ sārdhaṃ kūrparānnavagolakam .
maṇibandhāvasānaṃ syāddairghyaṃ kūrparavistṛtiḥ .. 312 ..
 
sārdhaṃ ṣaḍaṅagulaṃ vipra maṇibandhādikaṃ bhavet .
aṃgulatrayavistāraṃ karāgraṃ ṣaṭkalāyatam .. 313 ..
 
vistāro dvikalaḥ prekto vāme tu dvyaṃgulaṃ bhavet .
dṛśyaṃ tirohitaṃ cānyaddvayaṃ dakṣakare tu vai .. 314 ..
 
madhyamāṅguladairghyaṃ tu pañcāṃgulavinimitam .
anāmitarjanīnyunaśākhānāṃ tu krameṇa tu .. 315 ..
 
ardhārdhāṅagulahīnaṃ syādaṃgulaṃ madhyamārdhakam .
madhyamāṅaṣṭhayostāraḥ sārdhamekāṅlaṃ bhavet .. 316 ..
 
tarjanyanāmayorekaṃ kanīyasyāstripādakam .
sārdhāṃgulaṃ nakhāyāmaṃ tadardhaṃ vistṛtirbhadet .. 317 ..
 
makuṭasyocchrayo vipra bhavedaṣṭādaśāṃgulaḥ .
tanmūlavistṛtirvipra ṣoḍaśāṃgulasammitā .. 318 ..
 
ṣṭakalā madhyato jñeyā agratastrikalā bhavet .
śikhāmaṇeḥ samucchrāyaṃ kalpayet sārdhamaṅlam .. 319 ..
 
vistāraḥ syāt sapādastatpakṣayāṇaṃ tritālakam .
yadvā paṭāvasānaṃ syādyathāśobhānurūpataḥ .. 320 ..
 
ekaikapakṣatistāraṃ tryaṃgulaṃ tryaṃgulaṃ bhavet .
nāgānāmāsyadairghyaṃ tu sādhamekāṅgulaṃ bhavet .. 321 ..
 
tadvistāroṅagulaṃ vipra tatsaroṅagulavistṛtiḥ .
dvyaṃgulaṃ tadadhastāt syāt vālamardhāṃgulaṃ tathā .. 322 ..
 
yathā krameṇa hīnaḥ syānnāgānāṃ bhogavistaraḥ .
anantasya pradhānasya dairghyaṃ dvyaṃgulasammitam .. 323 ..
 
tattāraḥ sārdhamekaṃ syāddvayaṃ tadgalavistaraḥ .
tadadho dvitayaṃ sārdhaṃ śīrṣāṇītaranāgavat .. 324 ..
 
vālāgramekavistāraṃ yathā syāt kalpayet tathā .
nāgānā bhogadaighyasya mānaṃ kuryādyathāruci .. 325 ..
 
dairghyaṃ viṣṭarapajhasya pañcāśaccaturaṃgulam .
ṣaḍgolakastadvistāraḥ karṇikāyāḥ samāyatiḥ .. 326 ..
 
ekaviṃśat kalāḥproktāstadvistārastrigolakaḥ .
anyacca vainateyasya mānaṃ yadyat prakalpitam .. 327 ..
 
susamaṃ yadvibhaktavyamaṣṭottaraśatāṃgulam .
prāgvat tadaṃgulaṃ kṛtvā unmānādyaṃ prakalpayet .. 328 ..
 
tadaṃgulānusāreṇa nāgādyaṃ cāpi kalpayet .
ādyapakṣe tu nāgādyaṃ kuryādādyānusārataḥ .. 329 ..
 
pañcāṃgabhūṣaṇāyuktaṃ vastrasraggandhavāsitam .
evaṃ sarvaṃ samāpādya deśikaḥsusamāhitaḥ .. 330 ..
 
dhvajārohaṇanakṣatrāt pūrvedyuśca niśāmukhe .
prayāyāt karmaśālāṃ ca sahito mūrtidhārakaiḥ .. 331 ..
 
likhitaṃ paṭamālokya lakṣaṇaṃ suparīkṣya ca .
śaṃkhadundubhinirghoṣaiḥ kāhaladhvanibhistathā .. 332 ..
 
gītaiśca vividhai ramyaiḥ śrutighoṣaiḥ pṛthagvidhaiḥ .
sahadhvajapaṭaṃ tasmādānayenmukhamaṇṭape .. 333 ..
 
praviśyābhyantaraṃ mūlaviṃbasthaṃ parameśvaram .
abhivādyārghyagandhādyaiḥ pūjeyat puṣpadhūpakaiḥ .. 334 ..
 
visṛjya śilpinaṃ paścāt saṃprokṣyārdhyāṃbhasā paṭam .
siddhārthakānvitaiḥ puṣpaiḥ tāḍayedastramantritaiḥ .. 335 ..
 
darśayeddevadevasya sammukhaṃ sādhakottamaḥ .
dahanāpyāyanaṃ kuryāt vidhidṛṣṭena karmaṇā .. 326 ..
 
bhūyordhyagandhapuṣpādyaiḥ prapūjya parameśvaram .
giroccayā tvimaṃ mantraṃ baddhāṃjalikaraḥ paṭhet .. 337 ..
 
bhagavan puṇḍarīkākṣa sarveśvara jaganmaya .
tvayā yathā tu kathitaṃ tathā kartuṃ na śakyate .. 338 ..
 
asvātantryādasāmarthyāt śraddhādīnāmabhāvataḥ .
tasmānmānādisarveṣāṃ nyūnādhikyopaśāntaye .. 339 ..
 
samālokaya netrāmyāṃ śītalābhyāṃ paṭasthitam .
sarvadoṣāpahāribhyāṃ vainateyaṃ prasīda om .. 340 ..
 
dīkṣitānāṃ tato vipra haste datvā tu taṃ paṭam .
catuḥ pradakṣiṇīkṛtya tena sārdhaṃ tu deśikaḥ .. 341 ..
 
prathamāvaraṇe vāpi dvitīyāvaraṇepi vā .
praviśedyajamānena prāsādāgrasthamaṇḍapam .. 342 ..
 
tatra nyastvā bhadraphīṭhaṃ tadūrdhve śālitaṇḍulaiḥ .
vediṃ kṛtvā tu tatpṛṣṭhe bhadrākhyaṃ maṇḍalaṃ likhet .. 343 ..
 
vibhave sati vastraṃ tu samāstīrya tadūrdhvataḥ .
tilarāśiṃ samutkīrya tanmadhye svastikaṃ likhet .. 344 ..
 
tasyopariṣṭāt saṃsthāpya prāsādābhimukhaṃ paṭam .
upaviśyāsane paścādācāryaḥ susamāhitaḥ .. 345 ..
 
karaśuddhyādi pūrvoktaṃ svadehārcanapaścimam .
sarvaṃ khageśamantreṇa sāṃgena tu samācaret .. 346 ..
 
dvārsthatoraṇakuṃbhādiyajanaṃ prāgvadācaret .
tataḥ puṇyāhaghoṣaṃ tu kārayet pūrvavaddvija .. 347 ..
 
garuḍasyāgrataḥ prāgvat kumbhaṃ karakasaṃyutam .
bhāramātropaklṛpte tu dhānyapīṭhe tu vinyaset .. 348 ..
 
jaladroṇyādikaṃ pātraṃ gandhatoyaiḥ supūritam .
dakṣiṇe karakasyātha viniveśya ca tatra tu .. 349 ..
 
sadyaśchāyācivasanamācaredgaruḍasya tu .
snapanānāṃ puroktānāṃ pūrvasminnavake dvija .. 350 ..
 
adhamādhamamārgeṇa snapanaṃ tu samācaret .
agrato vainateyasya vedikopari saṃsthite .. 351 ..
 
darpaṇe tu tataḥ paścānmuhūrte śobhane guruḥ .
nayanonmīlanaṃ kuryāt prāguktenaiva vartmanā .. 352 ..
 
sarveṣāmapi sarpāṇāṃ netronmīlanamācaret .
prāgvat saṃśuddhadehastu śilpī prakaṭatāṃ nayet .. 353 ..
 
sarvaṃ tu pūrvavat kuryānnetrayoḥ pūraṇādikam .
kumbhe ca karake caiva āsanaṃ parikalpya ca .. 354 ..
 
kumbhe garuḍamāvāhya karake mantramastrapam .
pūjayitvārghyagandhādyaistato dikkalaśāṣṭakaiḥ .. 355 ..
 
indrādilokapālāṃstu prādakṣiṇyena pūjya ca .
bhittisaṃsecanaṃ kṛtvā bhūyaḥ saṃsthāpya tatra tu .. 356 ..
 
tato dhvajapaṭe prāgvadāsanaṃ parikalpya ca .
tato garuḍamantraṃ tu sahasrādityabhāsvaram .. 357 ..
 
sarvarogapraśamanaṃ sarvopadravanāśanam .
sarvasiddhipradaṃ nṝṇāṃ sarvadāridryanāśanam .. 358 ..
 
hṛdayādrecya viprendra paṭasthagaruḍe nyaset .
sakalīkaraṇaṃ kṛtvā sannidhiṃ ca samācaret .. 359 ..
 
sannirodhaṃ ca sāmmukhyaṃ mudrābandhaṃ tathaiva ca .
layayāgaṃ bhogayāgaṃ yathāvaddvijasattama .. 360 ..
 
sarvaṃ garuḍamantreṇa sāṃgena tu samācaret .
kumbhe ca karake caiva paṭe ca kramayogataḥ .. 361 ..
 
mahatā vibhavenaiva pūjanaṃ tu samācaret .
alaṃkārāsanāntaṃ ca yathoktena krameṇa tu .. 362 ..
 
kṛtvā saṃpūjanaṃ vipra garuḍasya tataḥ param .
prāsādābhyantare vipra deśikānumatena tu .. 363 ..
 
anyena guruṇā yadvā sādhakena viśeṣavat .
pūjanaṃ kārayet samyaṅmūlamūrtigatasya ca .. 364 ..
 
yātrāmūrtigatasyāpi vibhordānāntameva ca .
snapanaṃ garuḍasthasya viśeṣārcanapūrvakam .. 365 ..
 
tatparaṃ vainateyasya bhojyāsanapurassaraiḥ .
vividhairmadhuparkāntaṃ hṛdyaiḥ sakalamūlakaiḥ .. 366 ..
 
annairatiprabhūtaiśca tathānyairvividhairapi .
bhogairiṣṭvā japāntaṃ ca pūrvavat kramayogataḥ .. 367 ..
 
saṃpradānaṃ pṛthak kuryāt kāribhyastu yathāvidhi .
mantrāstrakumbhayordattamācāryebhyo dadet tataḥ .. 368 ..
 
paṭasthasyāpi naivedyaṃ kiṃcidādāya pātragam .
deśikaḥ svayamādadyād gurvādibhyopi vai dadet .. 369 ..
 
mūlabiṃbasthitasyāpi yātrābiṃbasthitasya ca .
devasya madhuparkādyairnaivedyaṃ viniveditam .. 370 ..
 
dāpayeddeśikādibyastato homaṃ samācaret .
kuṇḍaṃ salakṣaṇaṃ kṛtvā prāgbhāge garuḍasya tu .. 371 ..
 
tatrānalaṃ ca saṃskṛtya āvāhya vihageśvaram .
samidhāṃ saptakaṃ hutvā śāntyarthaṃ tu tilairghṛtaiḥ .. 372 ..
 
āhutyaṣṭottaraśataṃ hutvā pūrṇāṃ nivedayet .
yadvā naimittike kuṇḍe homaṃ kuryāttu deśikaḥ .. 373 ..
 
tatastu yajamānāya snānādyaiḥ prayatātmane .
garuhasya paṭasthasya naivedyaṃ yanniveditam .. 374 ..
 
tatra kiṃcit samādāya datvā vai deśikaḥ svayam .
tattacchiṣṭaṃ tu naivedyaṃ kṛtvā tu kabalaṃ pṛthak .. 375 ..
 
nārīṇamaprajānāṃ tu narāṇāṃ rogiṇāmapi .
dadyādgaruḍamantraṃ tu dhyāyamānaḥ samāhitaḥ .. 376 ..
 
prāṅmukhaṃ prāśayitvānnaṃ tattīrthaṃ tvatha pāyayet .
evaṃ kṛtvādhivāsaṃ tu jāgareṇa nayenniśām .. 377 ..
 
tataḥ prabhāte susnātasvācānto deśikottamaḥ .
nityārcanaṃ vibhoḥ kṛtvā viśeṣayajanaṃ tathā .. 378 ..
 
vainateyaṃ tato'bhyarcya kumbhapūrvaṃ yathāvidhi .
mahāhavirnivedyātha homaṃ kṛtvā tu pūrvavat .. 379 ..
 
tataścaturthāvaraṇe antarā gopurasya tu .
caturhastaṃ dvihastaṃ vā dhvajapīṭhaṃ samantataḥ .. 380 ..
 
sārdhahastocchritaṃ vipra hastocchritamathāpi vā .
śilābhiriṣṭakābhiśca pavkābirvā yathāruci .. 381 ..
 
khātaṃ kuryāttu tanmadhye yāvadbhūmitalaṃ dvija .
tṛtīyāvaraṇe vāpi balipīṭhādbahirdvija .. 382 ..
 
dvitīyāvaraṇe vā tadbhavet kālānurūpataḥ .
uttare dhvajapīṭhasya pūrvasyāṃ diśi vā dvija .. 383 ..
 
śāyayettu dhvajastaṃbhaṃ dhvajayaṣṭisamanvitam .
pūrvāgramuttarāgraṃ vā lakṣaṇāḍhyaṃ suśobhanam .. 384 ..
 
antassāro bahissāro nissāraśca tridhā bhavet .
caṃpako devadāruśca candanaḥ khadirastathā .. 385 ..
 
sālavṛkṣaśca bimvaśca kakubhālakau yathā .
ityevamādayo vṛkṣā antassārā udāhṛtāḥ .. 386 ..
 
kramuko nālikeraśca hintālastāla eva ca .
veṇuścāpi bahissārāḥ praśastā dhvajakarmaṇi .. 387 ..
 
kiṃśukādyāstu ye vipra nissārāḥ samudāhṛtāḥ .
nissāraṃ varjayet staṃbhaṃ sarvadā dhvajakarmaṇi .. 388 ..
 
ārdraṃ navaṃ ṛjuṃ snigdhaṃ vakrasphoṭanavarjitam .
ayugmaparvakaṃ śuddhaṃ satvacaṃ susthiraṃ dvija .. 389 ..
 
grāhayitvā dhvajastambhaṃ śāstradṛṣṭyā parīkṣayet .
aśītitālaṃ mukhyaṃ syānmadhyamaṃ ṣaṣṭitālakam .. 390 ..
 
pañcāśattālamadhamaṃ pañcatālādhikaṃ tu vai .
madyamottamamuddiṣṭaṃ pañcāśattālasammitam .. 391 ..
 
pañcatālavihīnaṃ tadbhavenmadhyamamadhyamam .
madhyamādhamamuddiṣṭaṃ dviṃviṃśattālasabhmitam .. 392 ..
 
saptatriṃśacca tālānāṃ pañcatriṃśattathaiva ca .
dvātriṃśacca trayaṃ vipra adhamottamapūrvakam .. 393 ..
 
mātrāṃgulavaśenātra pramāṇaparikalpanam .
saṃbhave sati viprendra śatatālaṃ prakalpayet .. 394 ..
 
anyacca navabhedaṃ tu pramāṇamadhunocyate .
karāṇāṃ pañcaviṃśacca trayoviṃśattathaiva ca .. 395 ..
 
ekaviṃśacca viṃśacca tadekonaṃ ca sattama .
aṣṭādaśa tatonyacca tathā ṣoḍaśakaṃ dvija .. 396 ..
 
tripañca ca krameṇaiva navakaṃ parikīrtitam .
mānāṃgulena mānaṃ syāt trividhena yathāvalam .. 397 ..
 
tadabhāve tu mānaṃ syādatra mātrāṃgulena vā .
prāsādaśikharāgroccaṃ prāsādoccamathāpi vā .. 398 ..
 
kaṇṭhoccaṃ gopuroccaṃ vā yathāvittānurūpataḥ .
dhvajastaṃbhasya mūlāntu nāhaṃ tu navadhā bhavet .. 399 ..
 
mūle dvādaśatālaṃ tu navatālaṃ tu saptakam .
tanmadhye ṣaṣṭhatālaṃ tu pañcatālaṃ tathā bhavet .. 400 ..
 
tadagraṃ pañcatālaṃ tu catustālaṃ dvitālakam .
dvādaśāṃgulamānena nāhamaṣṭāṃgulaṃ bhavet .. 401 ..
 
caturviṃśaddaśaguṇaṃ snaṃbhanāhana vai dṛḍham .
tridhā vibhajya tat staṃbhaṃ tridhā kṛtvā tṛtīyakam .. 402 ..
 
adhobhāge hyadhastācca madhyabhāge tu madhyataḥ .
agrato hayūrdhvabhāge tu yajñakāṣṭhavinirmitam .. 403 ..
 
masūgkatrayaṃ kṛtvā suṣiratrayasaṃyutam .
daṇḍayaṣṭiniveśārthaṃ suvṛttaṃ pārśvayordvija .. 404 ..
 
phaiṇakāhastamānācca dvinavāṃgulivistṛtāḥ .
mūladeśegradeśe tu caturaṃgulavistṛtāḥ .. 405 ..
 
dvitālaṃ sārdhatālaṃ tu ekatālaṃ tu vā dvija .
tyaktvā staṃbhāgrato vipra nyasedagramasūrakam .. 406 ..
 
anyaddvayaṃ samudite sthāne samyaṅniveśya ca .
yadvā staṃbhāgrataḥ prāgvannyasedūrdhvamasūrakam .. 407 ..
 
adho hastadvayaṃ sārdhaṃ tyaktvā madhyamasūrakam .
tadadhastu tathā tyaktvā nyasedanyamasūrakam .. 408 ..
 
evaṃ tālatrayaṃ tyaktvā tatastasminniveśayet .
dhvajayaṣṭiṃ dṛḍhāṃ ṛjvīṃ lohayantrasamanvitām .. 409 ..
 
veṣṭayeddarbhamālābhirdhvajadaṇḍaṃ pradakṣiṇam .
evaṃ kṛtvā dhvajastambhaṃ prokṣayedastravāriṇā .. 410 ..
 
dhvajapīṭhasthite garte ratnadhānyāni nikṣipet .
deśikastārkṣyamantreṇa tato brāhnaṇasattamaiḥ .. 411 ..
 
śūdrairvā dīkṣitairvipra devadāsairathāpi vā .
śaṃkhabheryādinirdhoṣagītavāditrasaṃyutam .. 412 ..
 
sthāpayettu dhvajastaṃbhaṃ tasmin garte ṛjusthitam .
prāsādābhimukhaṃ sthāpya vālukābhiśca pūrayet .. 413 ..
 
hastipādādibhiḥ kṛtvā sudṛḍhaṃ ca yathā bhavet .
yadvā rajanyāṃ pūrvasyāṃ kṛtvā staṃbhādhivāsanam .. 414 ..
 
adyatve sthāpayet paścāda gatvā garuḍasannidhim .
rathe vā kuṃjare yāne dhvajamāropya yatnataḥ .. 415 ..
 
prabhayā citrakusumaiḥ kṛtayā bhūṣayed dhvajam .
vāsovibhūṣaṇaiḥ sragbhirvicitrābhiśca pūjayet .. 416 ..
 
cchatracāmarapūrvaiśca māyūravyajanaistataḥ .
vicitraistālabantaścai ātapatrairmanoharaiḥ .. 417 ..
 
ketudaṇḍervicitraiśca dukūlapaṭaśobhitaiḥ .
caturvedamayoddhoṣaiḥ stotraghoṣasamanvitaiḥ .. 418 ..
 
gītakairvividhairvādyaiḥ śaṃkhakāhalaniḥsvanaiḥ .
bherīmṛdaṅgapūrvāṇāṃ dhoṣairanyaiśca maṃgalaiḥ .. 419 ..
 
brāhnaṇairdhriyamāṇaiśca sāṃkuraiḥ pālikāgaṇaiḥ .
suveṣagaṇikāsaṃdhaistathā bhaktajanaiḥ saha .. 420 ..
 
kṣvelitāsphoṭitairyuktaṃ jayaśabdasamanvitam .
prathamāvṛtimārabhya rathyāvaraṇapaścimam .. 421 ..
 
bhrāmayitvā krameṇaiva sarvāṇyāvaraṇāni ca .
grāmaṃ pradakṣiṇaṃ nītvā grāmamadhye sthito dhvajam .. 422 ..
 
śrāvayeccaturo vedān setihāsapurāṇakān .
sauparyaṇarmāpa vai sūktaṃ tatra saṃdarśayet punaḥ .. 423 ..
 
geyaṃ nṛttaṃ ca vādyaṃ ca ātodyaṃ ca caturvidham .
upahārāṃśca mālyādīn tāmbūlān vinivedya ca .. 424 ..
 
tataḥ praveśayedvipra prāsādaṃ garuḍadhvajam .
aṃkurārpaṇapūrve tu utsave dvijasattama .. 425 ..
 
garuḍasya paṭasthasya paścādbhāge yathāvidhi .
tadrātrau balisaṃyuktaṃ yātrābiṃbaṃ paribhramet .. 426 ..
 
sādhanāderasaṃpatteḥ pṛthaṅanetumaśakyataḥ .
tatrāpi sati yogyatve pṛthageva paribhramet .. 427 ..
 
anyatra kevalaṃ vipra dhjameva nayet sadā .
pattane nagare vāpi balibhramaṇasaṃyutaḥ .. 428 ..
 
utsavo vihito yatra tatra vai garuḍadhvajam .
bhrāmayeddvitaye tasmin yātrābiṃbasamanvitam .. 429 ..
 
tanmātrāṇāṃ yogyatāyai pavitrīkaraṇāya ca .
grāme tena ca vai sārdhaṃ bhrāmayedbiṃbamautsavam .. 430 ..
 
evaṃ pradakṣiṇaṃ nītvā dhāma grāmādikaṃ tathā .
dhvajaṃ tu maṇḍape sthāpya na kṛtaṃ yadi pūrvataḥ .. 431 ..
 
sthāpanaṃ dhvajadaṇḍasya sthāpayitvā tu tattadā .
prāsādaṃ saṃpraviśyātha yātrābiṃbaṃ viyeṣataḥ .. 432 ..
 
vicitrairvasanai ramyaiḥ bhūṣaṇairvividhairapi .
mālyaiśca vividhai ramyairalaṃkṛtya tataḥ param .. 433 ..
 
śibikādau samāropya sarvasādhanasaṃyutam .
bāsthānamaṇḍape nītvā dhvajapīṭhasya sammukham .. 434 ..
 
sauvarṇe viṣṭare ramye talpādyaṃgopaśobhite .
vicitreṇa vitānena upariṣṭādvibhūṣite .. 435 ..
 
sanniveśya tataḥ paścādācāryaḥ susamāhitaḥ .
sādhakādyaiḥ parivṛto hyādāya garuḍadhvajam .. 436 ..
 
saha śaṃkhaninādādyaiḥ prādakṣiṇyena yogataḥ .
dhvajapīṭhe samānīya staṃbhaṃ prakṣālya sajjalaiḥ .. 437 ..
 
vibhave sati vastreṇa saṃveṣṭya dhvajadaṇḍakam .
garuḍaṃ pūjayitvā tu puṣpāṃjalipurassaram .. 438 ..
 
arghyaṃ pādyaṃ tathācāmaṃ gandhaṃ mālyaṃ ca dhūpakam .
apūpān pṛthukāṃścāpi pānakaṃ tarpaṇaṃ tathā .. 439 ..
 
nālikerajalairyuktamācāmaṃ tadanantaram .
karpūrādisamopetaṃ datvā tāmbūlamuttamam .. 440 ..
 
tanmudrāṃ darśayitvā tu rajjumādāya vai dṛḍhām .
tribṛtkṛtaistu kārpāsasūtrairatidṛḍhaiḥ kṛtām .. 441 ..
 
yaṣṭyagrasaṃsthite yantre yojayitvā tayā tataḥ .
dhvajasya śikharaṃ vipra bandhayet sudṛḍhaṃ yathā .. 442 ..
 
bāladhvajena sahitaṃ ghaṇṭayā ca samanvitam .
puṇyāhaṃ vācayitvā tu saṃprokṣyāstrodakena tu .. 443 ..
 
mahākumbhasthatoyena saṃprokṣya garuḍaṃ tataḥ .
mahākumbhasthagaruḍaṃ paṭasthe tu niveśayet .. 444 ..
 
stambhamūle samutkīrya sāstrakumbhajalaṃ tataḥ .
kalaśāṣṭakatoyaṃ ca stambhamūle vinikṣipet .. 445 ..
 
ācarya mantranyāsaṃ tu puṣpāṃjalipurassaram .
sannidhiṃ sannirodhaṃ ca sāmmukhyaṃ ca samācaret .. 446 ..
 
asmāddināt samāramya yāvattīrthadināntimam .
sannidhiṃ kuru pakṣīndra rājño janapadasya ca .. 447 ..
 
grāmasya yajamānasya vaiṣṇavānāṃ viśeṣataḥ .
tuṣṭaye puṣṭaye caiva sarvaśatrujayāya ca .. 448 ..
 
trprapamṛtyujayārthaṃ ca vihageśa prasīda om .
iti vijñāpya pakṣīndraṃ vikirete kusumāṃjalim .. 449 ..
 
pūrvāhne vātha madhmāhne muhūrte śobhane guruḥ .
rajjunārohayedvīśaṃ dhvajasthamanucintayan .. 450 ..
 
rajjuṃ ca bandhayet staṃbhe prādakṣiṇyakrameṇa tu .
prāsādābhimukhaṃ stambhe sthāpayedgaruḍadhvajam .. 451 ..
 
vihageśvarabiṃbaṃ ca stambhāgre yojayenna vā .
sannidhau devadevasya gatvā puṣpāṃjaliṃ kṣipet .. 452 ..
 
jñānato'jñānato vāpi yathoktaṃ na kṛtaṃ mayā .
tat sarvaṃ pūrṇamevāstu sutṛpto bhava sarvadā .. 453 ..
 
omacyutakṣa jagannātha mantramūrte janārdana .
rakṣa māṃ puṇḍarīkākṣa kṣamasvāja prasīda om .. 454 ..
 
iti vijñāpya deveśaṃ yātrāmūrtigataṃ vibhum .
anyatra maṇḍape nītvā viśeṣārcanapūrvakam .. 455 ..
 
prabhūtānnaṃ nivedyātha sarvaṃ havanapaścimam .
kṛtvā yathākrameṇaiva prāsādaṃ tu praveśayet .. 456 ..
 
dhvajapīṭhopariṣṭāttu staṃbhamūle prakalpayet .
aṣṭapatraṃ tu kamalaṃ caturāvaraṇānvitam .. 457 ..
 
sakarṇikaṃ yathā stambhaḥ karṇikāstho virājate .
caturaṃgulavistārāstāvanmānena connatāḥ .. 458 ..
 
kartavyā mekhalāḥ sarvāścaturaśrā dvijottama .
staṃbhamānaṃ vinā pajhaṃ ṣ̈aḍaṃgulasamanvitam .. 459 ..
 
tāvadvistārasaṃyuktaṃ mekhalopari vinyaset .
pīṭhordhve tu prapāṃ kuryāt catustaṃbhasamanvitām .. 460 ..
 
yadvā staṃbhāṣṭakopetāṃ ṣoḍaśastaṃbhasaṃyutām .
catustoraṇa saṃyuktāṃ darbhamālāpariṣkṛtām .. 461 ..
 
bhūṣitāṃ tu patākādyairbāhye yavanikānvitām .
dīpān pradīpayettatra anirvāṇān samantataḥ .. 462 ..
 
tadvāsarāt samārabhya puṣpayāgādināntimam .
trisandhyamarcanaṃ kuryāt saviśeṣaṃ japāntimam .. 463 ..
 
utsavārambhadivasāt trisaptadinamācaret .
pūjālopo na kartavyo dviguṇīkṛtya ācaret .. 464 ..
 
balikāle baliṃ dadyādasyāpi prativāsaram .
pradoṣe samanuprāpte yātrabiṃbagarta vibhum .. 465 ..
 
alaṃkṛtya yathānyāyaṃ nayedāsthānamaṇṭapam .
bhadrāsane samāropya vibhavena tu pūrvavat .. 466 ..
 
kṛtvā homāvasānaṃ tu bherītāḍanamācaret .
agratastu vibhoḥ sthāpya bherīṃ vai dhānyaviṣṭare .. 467 ..
 
tatpūrve śaṃkhanikaraṃ vahnau kāhalasaṃcayam .
yāmye tu maddalaṃ tantrīṃ vaṃśayuktāṃ tu yātudik .. 468 ..
 
vāruṇyāṃ tu mṛdaṃgaṃ ca ḍuḍḍukasaṃyutam .
vāyavye jhallarīṃ nyasya kāṃsyatālasamanvitām .. 469 ..
 
paṭahaṃ hrasvapaṭahaṃ some ḍuḍḍukasaṃyutam .
eśānyāṃ ḍuḍḍukāṃ jhallīṃ hastadyaṃṭāsamanvitāt .. 470 ..
 
teṣāṃ bāhye tu viprendra dakṣiṇe gaṇikājanam .
nyasenmaṃgalagānārthaṃ tatpāśve mantragāyakān .. 471 ..
 
nartakānagrataḥ sthāpya uttare vandibṛndakān .
sve sve sthāneṣu saṃsthāpya anyān vai vādyakovidān .. 472 ..
 
evaṃ krameṇa saṃsthāpya saṃbhavānuguṇaṃ dvija .
vāsasā veṣṭayedvāpi bherīṃ vittānurūpataḥ .. 473 ..
 
śabdavigrahamākāśaṃ bheryāṃ saṃsmṛtya pūjayet .
koṇaṃ taddākṣiṇe sthāpya vāyuṃ tatra supūjayet .. 474 ..
 
tataḥ pāraśavaṃ snānaṃ darbhapāṇimalaṃkṛtam .
upavītādisaṃyuktaṃ agrataḥsthāpya vīkṣayet .. 475 ..
 
astreṇa prokṣayet paścādarghyatoyena tatparam .
tenaiva tāḍayedbairīṃ gītanṛttapurassaram .. 476 ..
 
śaṃkhavādyādi saṃyuktaṃ mathavā deśikaḥ svayam .
muhūrte śobhane prāpte tāḍayitvā tu berikām .. 477 ..
 
koṇena prathamaṃ dhyāyan hayagrīvaṃ janārdanam .
tristhānādiṣu devānāṃ tridhā vai tena tāḍayet .. 478 ..
 
tataḥ pāraśavenaiva tāḍayettu yathecchayā .
devatāvāhanīṃ gādhāṃ saṃskṛtāṃ prākṛtāṃ tu vā .. 479 ..
 
drāmiḍīṃ vā yathecchātastadā saṃśrāvayedvibhum .
tatkāle devatānṛttaṃ tattadgītādisaṃyutam .. 480 ..
 
darśayeddevadevasya devatānāṃ sutṛptaye .
tatastu devadeveśaṃ garbhagehe praveśayet .. 481 ..
 
pāyasaṃ droṇamānaṃ tu samādāyātha pātrataḥ .
tathārghyagandhamālyādi dhūpaṃ tāṃbūlameva ca .. 482 ..
 
prāsādadvāramārabhya bahirdvārāvasānakam .
āvṛtiṣvapi sarvāsu vīthyāvaraṇapaścimam .. 483 ..
 
baliṃ pradāya vidhinā gītanṛttādisaṃyutam .
tataḥ praviśya grāmaṃ tu pūrvasyāṃ diśi saṃsthitaḥ .. 484 ..
 
devatāvāhanaṃ kuryāt prāṅmukho deśikaḥ svayam .
tatputrastasya śiṣyo vā svareṇoccatareṇa tu .. 485 ..
 
āgacchatāmaragaṇāḥ prāgāśāṃ ye'dhiśerate .
virūpāśca surūpāśca saparyāmudyatāmimām .. 486 ..
 
gṛhītvā pāntu nastṛptāḥ kumudasyānuyāyinaḥ .
mahamimamupayāntu prītāstebhyo namo'stu vaḥ .. 487 ..
 
anena mantreṇāvāhya kumudaṃ sagaṇaṃ tataḥ .
arghyālepanamālyādi dhūpaṃ toyaṃ yathākramam .. 488 ..
 
pāyasānnaṃ punastoyaṃ tāmbūlaṃ ca pradāpayet .
paścāt saṃtoṣayedramyairmahadbhiḥ śaṅkhajai ravaiḥ .. 489 ..
 
tadīyatālasaṅgītanṛttaiścāpi tataḥ param .
āgacchatāmaragaṇāḥ ye'gnyāśāmadhiśerate .. 490 ..
 
bhīmābhīmamukhā raudrāḥ saparyāmudyatāmimām .
gṛhītvā pāntu nastṛptāḥ kumudākṣānuyāninaḥ .. 491 ..
 
mahamimamupayāntu prītāstebhyo namo'stu vaḥ .
anena kumudākṣaṃ tu samābāhya gaṇādhipam .. 492 ..
 
prāgvat santoṣayitvā tu tataḥ saṃprāpya yāmyadik .
āgacchata pitṛgaṇāḥ yāmyāśānadhiśerate .. 493 ..
 
dāruṇā'dāruṇācārāḥ saparyāmudyatāmimām .
gṛhītvā pāntu nastṛptāḥ puṇḍarīkānuyāyinaḥ .. 494 ..
 
mahamimamupayāntu prītāstebhyo namo'stu vaḥ .
anena puṇḍarīkākhyaṃ samāvāhya gaṇeśvaram .. 495 ..
 
krameṇa pūjayitvā tu gatvā vai yātudhānadik .
āgacchata yātugaṇāḥ yātvāśāṃ yedhiśerate .. 496 ..
 
kravyāśinaḥ krūradhiyaḥ saparyāmudyatāmimām .
gṛhītvā pāntu nastṛptā vāmanasyānuyāyinaḥ .. 497 ..
 
mahamimamupayāntu prītāstebhyo namo'stu vaḥ .
ityāvāhya gaṇeśaṃ tu vāmanaṃ pūjayet kramāt .. 498 ..
 
vāruṇāśāṃ tato gatvā śaṃkukarṇaṃ gaṇeśvaram .
āgacchatā'hiprathamāḥ pratīcīṃ ye'dhiśerate .. 499 ..
 
mahadviṣā dandaśūkāḥ saparyāmudyatāmimām .
gṛhītvā pāntu nastṛptāḥ śaṃkukarṇānuyāyinaḥ .. 500 ..
 
mahamimamupayāntu prītāstebhyo namo'stu vaḥ .
ityāvāhya yajet prāgvat paścāt saṃprāpya vāyudika .. 501 ..
 
āyāntu gandharvagaṇāḥ vāyvāśāṃ ye'dhiśerate .
sudarśanā bhīmavegāḥ saparyāmudyatāmimām .. 502 ..
 
gṛhītvā pāntu nastṛptāḥ sa rvanetrānuyāyinaḥ .
mahamimamupayātu prītāstebyo namo'stu vaḥ .. 503 ..
 
anenāvāhya sagaṇaṃ sarvanetraṃ tu toṣayet .
tataḥsomadiśaṃ gatvā sumukhaṃ tu gaṇādhipam .. 504 ..
 
āgacchata yakṣagaṇāḥ udīcīṃ ye'dhiśerate .
virūpā daṇḍahastāśca saparyāmudyatāmimām .. 505 ..
 
gṛhītvā pāntu nastṛptāḥ sumukhasyānuyāyinaḥ .
mahamimamupayāntu prītāstebhyo namo'stu vaḥ .. 506 ..
 
iti mantreṇa cāvāhya toṣayet pūrvavartmanā .
tatastvīśadiśaṃ gatvā gaṇeśaṃ supratiṣṭhitam .. 507 ..
 
āyāntu piśācagaṇāḥ īśāśāṃ ye'dhiśerate .
saśūlāyudhahastāśca saparyāmudyatāmimām .. 508 ..
 
gṛhītvā pāntu nastṛptāḥ supratiṣṭhānuyāyinaḥ .
mahamimamupayāntu prītāstebhyo namo'stu vaḥ .. 509 ..
 
mantreṇāvāhya saṃpūjya gatvā vai grāmamadhyataḥ .
tatra cāvāhayedūrdhvaṃ pṛśnigarbhaṃ gaṇeśvaram .. 510 ..
 
āgacchata siddhagaṇāḥ gaganaṃ ye'dhiśerate .
śucimatayaḥ śucayaḥ saparyāmudyatāmimām .. 511 ..
 
gṛhītvā pāntu nastṛptāḥ pṛśnigarbhānuyāyinaḥ .
mahamimamupayāntu prītāstebhyo namo'stu vaḥ .. 512 ..
 
āvāhya toṣayitvā tu athastānmānavaṃ tataḥ .
āgacchatādharagaṇāḥ pṛthivīṃ ye'dhiśerate .. 513 ..
 
bahurūpā bahujñānāḥ saparyāmudyatāmimām .
gṛhītvā pāntu nastṛptā mānavasyānuyāyinaḥ .. 514 ..
 
mahamimamupayāntu prītāstebhyo namo'stu vaḥ .
āvāhya toṣayet prāgvat kramānnṛttāvasānakam .. 515 ..
 
tṛptaye sarvabhūtānāṃ baliśeṣaṃ tataḥ kṣipet .
balidāne tu pūrvādivaibasvatadigantimam .. 516 ..
 
ācāryaḥ prāṅmukhaḥ sthitvā kuryādāvāhanādikam .
yātvādidiktraye kuryāt pūrvoditamudaṅmukhaḥ .. 517 ..
 
someśadigdvaye grāmamadhyepi prāṅmukho bhavet .
samatālastathābaddhastālo vai bhṛṅgiṇī tathā .. 518 ..
 
mallatālo maṃgalaśca jayatālastu bhadrakaḥ .
ḍhakkarīsaṃjñitastālo brahnatālastathaiva ca .. 519 ..
 
anantatāla ityate daśa tālāḥ prakīrtitāḥ .
kumudādigaṇeśānāṃ daśānāṃ kramaśo dvija .. 520 ..
 
ṣaḍajarṣabhau ca gāndhārau madhyamaḥ pañcamastathā .
dhaivataścaiva niṣado dhaivato madyamastathā .. 521 ..
 
pañcamaśca krameṇaiva kathitāḥ syurdaśa svarāḥ .
gāndhārarāgaḥ kaulayākhyaḥ kaiśiko naṭṭabhāṣikaḥ .. 522 ..
 
śrīkāmadaśca tatkeśī dakṣarāgastathaiva ca .
colāpāṇyabhidho rāgau medharāgaśca paścimaḥ .. 523 ..
 
ityete kumudādīnāṃ daśa rāgāḥ prakīrtitāḥ .
vilāsaṃ sarvatobhadraṃ kheṭakaṃ cakramaṇḍalam .. 524 ..
 
kāntārakuṭṭimaṃ pṛṣṭhakuṭṭimaṃ kaṭibandhanam .
vāmajānūdhvanattaṃ ca ādimaṃ ca dvayaṃ punaḥ .. 525 ..
 
ete nṛttaviśeṣāśca kumudānāṃ kramāt smṛtāḥ .
ete hyāvṛtidevānāṃ kramāttālādayaḥ smṛtāḥ .. 526 ..
 
anyeṣāṃ sarvadevānāṃ tālo bhadraḥ praśasyate .
bhavedgārūḍatālastu pakṣīśasya tu madhyamaḥ .. 527 ..
 
svaro rāgastu goḍaḥ syānnṛttaṃ vai viṣṇukāntakam .
vighnārerjayatālaṃ syānnṛttaṃ svastikamucyate .. 528 ..
 
ṛṣabhastu svaraḥ prokto varāṭīrāga eva ca .
bherītāḍanapūrvaṃ tu devatāvāhanaṃ caret .. 529 ..
 
ghoṣayedgāruḍaṃ tālamantarāle tu vai diśām .
tatkāle deśikendreṇa svayaṃ saṃskṛtagādhayā .. 530 ..
 
anye caturmukhamukhā āṅūtavyā marudguṇāḥ .
devasyotsavasevārthaṃ tathānye bhagavadgaṇāḥ .. 531 ..
 
tathānye bhagavadbhaktā janāstatpadavāsinaḥ .
yadvā guroranumatairbhagavadbhaktibṛhitaiḥ .. 532 ..
 
āhūtavyāstu tairviprairdivyayā gādhayā dvija .
evaṃ grāmaṃ paribhrāmya prāsādaṃ saṃpraviśya tu .. 533 ..
 
garuḍasthānamāsādya toṣayitvā khagaghvajam .
tālādikaistatastvenaṃ viṣvaksenaṃ tu toṣayet .. 534 ..
 
devatāvāhanaṃ ye'tra draṣṭukāmāḥ samāhitāḥ .
bherītāḍanaśabdaṃ ca tathā śrṛṇvanti ye janāḥ .. 535 ..
 
taddeśātte na gaccheyuryāvattīrthadināntimam .
mohena yadi gaccheyuste bhaviṣyanti rogiṇaḥ .. 536 ..
 
na kuryuste nadītāraṃ na yānaṃ yojanāt param .
yātāścet punarāgasatya garuḍaṃ saṃprapūjya tu .. 537 ..
 
tīrthayātrāṃ tu saṃsevya te bhaviṣyanti nīrujaḥ .
evaṃ tu dhvajamutthāpya guruḥ paścāt samāhitaḥ .. 538 ..
 
devānāṃ keśavādīnāṃ mantrairdvādaśabhiḥ kramāt .
dvādaśāhaṃ vrataṃ kuryāt yātrāraṃbhadināditaḥ .. 539 ..
 
snānārcanādikaṃ kṛtvā pītvā taccaraṇodakam .
kuśodakasamāyuktaṃ japedvai dvādaśākṣaram .. 540 ..
 
naivedyaprāśanaṃ pūrvaṃ kuryānnaktāśanaṃ dvija .
japeddvādaśanāmāni kramādvācyamanusmaran .. 541 ..
 
aṃkurāropaṇadinādyāvattu dhvajavāsaram .
dinaṣaṭkena viprendra pratyahaṃ vratamācaret .. 542 ..
 
dvādaśākṣaramantreṇa kuryādaṃkuravāsare .
dvitīye turyamantreṇa pare suṣuptivācakaiḥ .. 543 ..
 
svapnamantraiścaturthe tu jāgranmatraistu pañcame .
keśavādiṣu yonīnāṃ mūrtīnāṃ vācakaiḥ paraiḥ .. 544 ..
 
utsavārambhaṇadinādyāvattīrthadināntimam .
vācakairnavamūrtīṃnāṃ navāhaṃ vratamācaret .. 545 ..
 
yadvā dviṣaṭkamantreṇa sarvatrāpi vrataṃ caret .
dhvajārthāṃkuranakṣatrādyāvattīrthadināntimam .. 546 ..
 
evaṃ vratasamāyukta ācāryaḥ kṛtyamācaret .
saṃkalpyotsavamādau tu vratasaṃkalpapūrvakam .. 547 ..
 
dhvajārthamaṃkurāropaṃ kuryādyo deśikottamaḥ .
kuryāddhvajāvarohāntaṃ sarvaṃ sarma sa eva tu .. 548 ..
 
prājñopi netaraḥ kuryāt yadi kartā vinaśyati .
mṛte vā vyādhite tasmin tadanujñāmavāpya ca .. 549 ..
 
nityānuṣṭānalopācca vaidhuryādividūpite .
abhyanujhāṃ gurostasya saṃprāpya vidhipūrvakam .. 550 ..
 
śeṣaṃ kuryāttu tatputrastacchiṣyo vā samāhitaḥ .
anyo vā yadi vā bhrātā prāyaścittapurassaram .. 551 ..

Chapter - 17
śrīḥ .
saptadaśo'dhayāyaḥ .
śāṇḍilyaḥ .
athotsavavidhānaṃ tu vakṣyāmi śrṛṇu sattama .
utsavāraṃbhadivasāt pūrvasmin pañcame'hani .. 1 ..
 
aṃkurāropaṇaṃ kuryāt pūrvoktavidhinā tataḥ .
pūrvavadyāgasadanaṃ kalpayitbā vibhūṣayet .. 2 ..
 
ācāryān deśikendrastu caturo varayedguruḥ .
athavāṣṭa dvādaśa vāvinītān saṃyatān śucīn .. 3 ..
 
tattatkarmaprayogeṣu kuśalān śāstrakovidān .
soṣṇīṣairuttarīyaiśca gandhadravyaiśca saṃyutān .. 4 ..
 
yajamānena te sarve śobhanīyāḥ prayatnataḥ .
kecidguruniyuktāstu kumbhamaṇḍalapūjanam .. 5 ..
 
kuryu ranye baliṃ dadyuranye bimbagataṃ vibhum .
pūjayeyuryathāyogaṃ svayaṃ vāpi samācaret .. 6 ..
 
varayet sādhakān vāpi kañcakādyaistu bhūṣitān .
vinayādiguṇopetān kuśalān nayakovidān .. 7 ..
 
utsavārambhadivasāt pūrvedyuśca niśāmukhe .
kṛtāhniko deśikendraḥ prāsādaṃ saṃpraviśya ca .. 8 ..
 
mūlamūrtigataṃ devamarghyādyaiḥ saṃprapūjya ca .
tatpādagau karau kṛtvā daivaṃ vijñāpayedidam .. 9 ..
 
bhagavan puṇḍarīkākṣa karipye kautakakriyām .
mahotsavārthaṃ deveśa tadarthaṃ tvaṃ prasīda m .. 10 ..
 
iti vijñāpya deveśamāvāhyotsavakautuke .
arghyagandhādinābhyarcya vāsobhirvividhaiḥ śubhaiḥ .. 11 ..
 
bhūṣaṇairdivyagandhaiścāpyalaṃkṛtya viśeṣataḥ .
sauvarṇaṃ yānamāropya śaṅkhabheryādisaṃyutam .. 12 ..
 
chatrādyaiśca samāyuktaṃ prādakṣiṇyakrameṇa tu .
āsthānamaṇṭapaṃ nītvā sauvarṇe bhadraviṣṭare .. 13 ..
 
tatra muktāvitānādyairupariṣṭādvibhūṣite .
sarvasādhanasaṃyukte samāropya vidhānataḥ .. 14 ..
 
pūjayitvā jagannāthaṃ prabhūtānnaṃ nivedya ca .
kṛtvā saṃtarpaṇāntaṃ ca prāsādaṃ saṃpraveśayet .. 15 ..
 
tatastu hemajaṃ pātraṃ rājanaṃ vā samāharet .
śālijaistaṇḍulairvipra bhāramātraiḥ supūjite .. 16 ..
 
tadardhairvāpi tatpādaiḥ ṣaḍaṃśairvāṣṭamāṃśakaiḥ .
tadūrdhve hemajaṃ sūtraṃ kṣaumaṃ kārpāsameva ca .. 17 ..
 
paṭṭajaṃ pañcabhiḥ sūtraiścatubhiḥ saptarbhistu vā .
kṛtaṃ nyasya satāṃbūla tatpātraṃ vinyasettataḥ .. 18 ..
 
garbhāgramaṇṭape pīṭhe śālibhiḥ parikalpite .
bhāramānaistadardhairvā evaṃ śālivinirmite .. 19 ..
 
pīṭhe pātrāntaraṃ nyasyedāpūpikasamanvitam .
arghyādinā samabhyarcya samyagācchādya vāsasā .. 20 ..
 
pātradvayaṃ dīkṣitayornyastvā śirasi deśikaḥ .
yānādike vā saṃsthāpya vibhavānuguṇaṃ dvija .. 21 ..
 
saha tābhyāṃ tu pātrābhyāṃ nṛttagītādisaṃyutam .
pradakṣiṇaṃ paribhramya sarveṣvāvaraṇeṣvapi .. 22 ..
 
ekasmin vā catuḥ kṛtvā grāmādau vā pradakṣiṇam .
nītvaikadhā tato vipra praviśenmūlamandiram .. 23 ..
 
yadvā sudarśanopetaṃ viṣvaksenaṃ tu vā dvija .
khageśaṃ vā hanūmantaṃ vibhīṣaṇasamanvitam .. 24 ..
 
yānādike samāropya brāmayettu yathāruci .
garbhagehaṃ praviśyātha devadevasya sannidhau .. 25 ..
 
pātradvayaṃ tu vinyasya ādhāropari pūjayet .
dvādaśārṇena mantreṇa arghyagandhādikaistathā .. 26 ..
 
kṛtvā puṇyāhaghoṣaṃ ca arghyādyairdevamarcya ca .
prathamaṃ devadevasya mūlamūrtigatasya ca .. 27 ..
 
bandhayet kautukaṃ sūtrairhemajaiḥ paṭṭajaistu vā .
hemajaṃ sūtramādāya gandhenālipya bandhayet .. 28 ..
 
devasya dakṣiṇe haste yātrāmūrtigatasya tu .
jitantākhyena mantreṇa śaṃkhagītādisaṃyutam .. 29 ..
 
spṛṣṭvā dakṣiṇahastena sūtramastraśataṃ japet .
śriyo vāmakare kuryāt paṭṭasūtreṇa kautukam .. 30 ..
 
śrīsūktamuccaran vāpi tanmantreṇa dvijottama .
puṣṭyāstu bāmahaste tu kṣaumasūtreṇa bandhayet .. 31 ..
 
kuryāt snapanabiṃbasya paṭṭasūtreṇa kautukam .
kautukaṃ deśikendrastu kārpāsena svadakṣiṇe .. 32 ..
 
kare tu dvādaśārṇena bandhayecca tataḥ param .
devamarghyādinābhyarnya apūpān vinivedayet .. 33 ..
 
sarvadoṣapraśāntyarthaṃ darpaṇaādi ca darśayet .
anuktamatra yatkiṃcit tatsarvaṃ prāgvadācaret .. 34 ..
 
evaṃ hi devadevasya kṛtvā kautukabandhanam .
tataḥ samānayeddevaṃ maṇṭape purataḥ sthite .. 35 ..
 
tato devaṃ samabhyarcya yāvadātmanivedanam .
pūrvoditakrameṇaiva tato vai snānaviṣṭare .. 36 ..
 
snānāsanoditairbhogaiḥ sarvairiṣṭvā tu pūrvavat .
alaṃkārāsane nītvā pūjayet kramayogataḥ .. 37 ..
 
naivedyamadhuparkādyairhṛdyaiśca vividhaistataḥ .
prāgvadiṣṭvā tataḥ stotraiḥ stuvīta puruṣottamam .. 38 ..
 
tatastu nūpurāntaisca vividhairhemabhūṣaṇaiḥ .
sadratnaghaṭitaiścāpi tathā muktāmayairdvija .. 39 ..
 
kirīṭādyairalaṃkṛtya praṇāmaiḥ sapradakṣiṇaiḥ .
yathoditaṃ pratiṣṭhāyāṃ tathāśayanakalpanam .. 40 ..
 
biṃbaṃ copari vinyasya śayane sthāpayecchubhe .
koṇeṣu sthāpayeddīpān pālikāḥ sāṃkurāstathā .. 41 ..
 
tūryaghoṣaistathā vedaiḥ stotraiḥ stutvā madhudviṣam .
jāgareṇa niśāṃ nītvā tasmādutsavakautukam .. 42 ..
 
praveśayedgarbhagehaṃ prabhātasamaye tataḥ .
ācāryaḥ snānapūrvaṃ tu nityaṃ nirvartya pūrvavat .. 43 ..
 
yāgārthamaṇḍape sarvasaṃbhārān saṃpraveśya ca .
atīte yāmamātre tu pūrvāhne deśikaḥ svayam .. 44 ..
 
ācāryaiḥ sādhakaiścāpi yajamānena cānvitaḥ .
muhūrte śobhane prāpte praviśya bhagavadgṛham .. 45 ..
 
agrato devadevasya sthitvā vijñāpayedidam .
prasīda devadeveśa utsavaḥ kriyate mayā .. 46 ..
 
asmāt kālalāvadyāvatpuṣpayāgadināntimam .
tvatprītaye jagannātha yadyat karma karomyaham .. 47 ..
 
tatsarvamātmasātkṛtvā kṛpayā me prasīda om .
iti vijñāpya deveśaṃ mūlamūrtigataṃ vibhum .. 48 ..
 
arghyagandhādinābhyarcya yātrāmūrtigataṃ tathā .
pūjayitvā jagannāthaṃ pāduke vinivedya ca .. 49 ..
 
śrutighoṣaiśca puṇyāhadhoṣairmaṅgalanissvanaiḥ .
tathā jayajayārāvaiḥ śaṅkhakāhalanisvanaiḥ .. 50 ..
 
bherīpaṭahavāditranṛttagītasamanvitaiḥ .
lājānāṃ prakaraiḥ sārdhaṃ puṣpaprakaramiśritai .. 51 ..
 
mūrtipairdevadeveśaṃ tasmādānīya bāhyataḥ .
devaṃ prāgānanaṃ kṛtvā darśayitvā samāgatān .. 52 ..
 
puruṣānutsavaṃ draṣṭuṃ yātropakaraṇānyapi .
chatracāmarapūrvāṇi vividhāni viśeṣataḥ .. 53 ..
 
yānamāropya deveśaṃ sauvarṇaprabhayānvite .
arghyādyairarcayitvā tu pṛthukāni nivedya ca .. 54 ..
 
vaheyurbrāhnaṇā yānaṃ dhyāyanto vihageśvaram .
prathamāvṛtimārabhya rathyāvaraṇapaścimam .. 55 ..
 
pradakṣiṇakrameṇaiva paribhramaṇamācaret .
vrāhnaṇairdhriyamāṇaiśca kañcukoṣṇīṣadhāribhiḥ .. 56 ..
 
maulikairātapatraiśca māyūraiśca suśobhanaiḥ .
hemadaṇḍasamāyuktaistālavṛntaistathāvidhaiḥ .. 57 ..
 
paṭṭajairviṃvidhaiscāpi cāmaraiśca sitāsitaiḥ .
ketudaṇḍaiśca vividhairvaijayantīvibhūṣitaiḥ .. 58 ..
 
kevalai ratnadaṇḍaiśca tathānyairmāṅgalīyakaiḥ .
vandibṛndaiśca vividhairvīṇāvaṇusvanaistathā .. 59 ..
 
suvarṇaśrṛṃgaghoṣaiśca tathā'nyairmaṅgalasvanaiḥ .
gaṇikādevadāsībhistathā nāgarikairjanaiḥ .. 60 ..
 
viprairvetralatāhastaiḥ kañcukoṣṇīṣabhūṣitaiḥ .
anyaiśca bhagavadbhaktai rbrahṇaeḥ kṣatriyādibhiḥ .. 61 ..
 
rājocitaiḥ parikarairanyaiśca vividhaiḥ saha .
evaṃ kṛtvā tu deveśaṃ nayedāsthānamaṇṭape .. 62 ..
 
samāropya ca sauvarṇe viṣṭare jagatāṃpatim .
arghyaṃ pādyaṃ tathācāmaṃ mandhamālyaisca dhūpakam .. 63 ..
 
athārhaṇajalaṃ svacchamapūpān pṛthukānapi .
tarpaṇaṃ nārikelottharasamācamanaṃ tathā .. 64 ..
 
mukhavāsasamopetaṃ tāmbūlaṃ ca krameṇa tu .
nivedya devadevāya upahārāṃstu darśayet .. 65 ..
 
tatastu maṇṭapāttasmādānayedyāgamaṇṭape .
tatra deveśamāropya sauvarṇe bhadraviṣṭare .. 66 ..
 
bhūṣaṇādīni sarvāṇi tatkāle tu visarjayet .
snānapīṭhe samāropya navavastrāstṛte vibhum .. 67 ..
 
tato yātrādhivāsārthamārabhenmūlapūjanam .
kumbhasthānasamīpe tu upaviśyāsane śubhe .. 68 ..
 
karaśuddhyādipūrvaṃ tu sarvaṃ kṛtvā vidhānataḥ .
prāgvadyajedvubhuṃ sāstraṃ kumbhe ca karakānvite .. 69 ..
 
sthāpanaṃ toraṇādīnāmarcanaṃ prāgvadācaret .
arcanaṃ kumudādīnāmācarettu samāhitaḥ .. 70 ..
 
kumudādidvayormadhye garuḍaṃ pūjayettataḥ .
puṇḍarīkādimadhye ca cakraṃ saṃsthāpya pūjayet .. 71 ..
 
śaṃkhaṃ cakraṃ tathā lakṣmīṃ kumbhaṃ śrīvatsameva ca .
darpaṇaṃ svastikaṃ matsyayugmaṃ vai maṃgalāṣṭakam .. 72 ..
 
kumudādisamīpe tu vinyaset kramayogataḥ .
savastradhānyapīṭhe tu yathāvittānurūpataḥ .. 73 ..
 
ekabhārairdvibhārairvā śālibhiḥ parikalpite .
pratyekaṃ taṇḍulaiścāpi tilairyukte savastrake .. 74 ..
 
aṣṭamaṃgalaviyāsepyevaṃ sarvatra kalpayet .
prāgvat sthale samāvāhya mantreśaṃ pūjayettataḥ .. 75 ..
 
snapanānā puroktānāṃ pūrvasminnavake dvija .
adhamottamasaṃtraṃ tu svanāparikalpayet .. 76 ..
 
maṇḍalasyendradigbhāge tatpaścādbiṃbasannidhim .
gatvā samārabhet pūjāṃ yathoktavidhinā dvija .. 77 ..
 
sarvaṃ kṛtvā krameṇaiva yāvadātmanivedanam .
kṛtvā puṇyāhaghoṣaṃ ca kuryāt kautukabandhanam .. 78 ..
 
snānāsanādibhirbhogairiṣṭvā cāmalakāntimam .
snapanaṃ vidhivat kṛtvā śiraḥ plotādikaṃ tathā .. 79 ..
 
datvā samānayeddevaṃ prāgbhāge maṇḍalasya tu .
sauvarṇe viṣṭare tatra yajet sarveśvaraṃ vibhum .. 80 ..
 
alaṃkārāsanādyaiśca bhogaiḥ paramapāvanaiḥ .
prabhūtamatha naivedyaṃ vinivedya yathākramam .. 81 ..
 
sarvaṃ dvijapradānāntaṃ kṛtvā vai kuṇḍasannidhim .
gatvā saṃskārapūrvaṃ tu sarvamāpādya tatra tu .. 82 ..
 
pūrṇāhutyavasānaṃ tu gatvā vai biṃbasannidhim .
homārpaṇaṃ samāpādya saṃpūjyājyādinā tataḥ .. 83 ..
 
pitṝṇāṃ saṃvibhāgaṃ tu kṛtvā datvā baliṃ kramāt .
viṣvaksenaṃ nayet sāṃgaṃ tatastasmājjagatpatim .. 84 ..
 
āsthānamaṇṭape nītvā samāropya ca viṣṭare .
prāpte'parāhnasamaye kṛtvā saṃgrahaṇaṃ dvija .. 85 ..
 
pūrvavattu mṛdādīnāṃ kṛtvā grāmapradakṣiṇam .
pūrvoditavidhānena kuryādaṃkuraropaṇam .. 86 ..
 
tatkāle devadevasya vibhavasyānuguṇyataḥ .
vidhivat pūjanaṃ kṛtvā prabhūtānnaṃ nivedayet .. 87 ..
 
sthale bhasmanibhe pūrve pūjayenniṣphalaṃ bhavet .
yojayitvā tu kumbhasthe vartayenmaṇḍalaṃ tataḥ .. 88 ..
 
sitādyaiḥ pāvanai rāgaistataḥ kumbhe samarpayet .
yathāvaddevadeveśaṃ pūjayenmaṇḍalaṃ tataḥ .. 89 ..
 
yathoktena vidhānena gatvā vai biṃbasannidhim .
tatra saṃpūjayeddevaṃ mahatā vibhavena tu .. 90 ..
 
agnau santarpaṇaṃ kuryāt yathoktavidhinā tataḥ .
gatvā viṃvasamīpe tu kṛtvā homanivedanam .. 91 ..
 
sarvaṃ tu saṃvibhāgāntaṃ kramāt kṛtvā tataḥ param .
vibhave sati vai kuryādbhūyaḥ saṃpūjanaṃ vibhoḥ .. 92 ..
 
homāntamakhilaṃ kṛtvā tatastvāsthānamaṇṭapāt .
nayettu devadeveśaṃ prāsādamukhamaṇḍape .. 93 ..
 
prāgānanaṃ samāropya sauvarṇe bhadraviṣṭare .
yātrārthaṃ devadevasya kuryāt kautukabandhanam .. 94 ..
 
ādāya carupūrvāṇi balidravyāṇi homayet .
pratyekaṃ mūlamantreṇa dvāviṃśatparisaṃkhyayā .. 95 ..
 
dhyātvā dhyātvā tu hotavyaṃ tattadrātryadhidaivatam .
bhavet prathamarātraṃ tu vāsudevādhidaivatam .. 96 ..
 
saṃkarṣadaivataṃ viddhi dvitīyaṃ tu tṛtīyakam .
pradyumnadaivataṃ cānyadaniruddhādhidaivatam .. 97 ..
 
bhavet pañcamarātraṃ yat tannārāyaṇadaivatam .
hayagrīvādhidaivaṃ tu ṣaṣṭharātramudāhṛtam .. 98 ..
 
saptamaṃ vaipṇavaṃ tvanyannarasiṃhādhidaivatam .
varāhadaivataṃ rātraṃ navamaṃ dvijasattama .. 99 ..
 
ekāhamutsavaṃ viddhi vāsudevādhidaivatam .
tryahaṃ tu vāsudevādipradyumnāntādhidaivatam .. 100 ..
 
pañcāhaṃ vāsudevādipañcamūrtyadhidaivatam .
saptāhaṃ vāsudevādisaptamūrtyadhidaivatam .. 101 ..
 
dvādaśāhotsavaṃ vipra keśavādyadhidaivatam .
sarvaṃ pañcadaśahādi vāsudevādhidaivatam .. 102 ..
 
dadyāt prathamarātre tu baliṃ balividhānavat .
palalai rajanīcūrṇaiḥ salājadadhisaktubhiḥ .. 103 ..
 
dineṣvapi ca sarveṣu dravyairebhirbaliṃ dadet .
yadvā dvitīyarātre tu dadyācca tilataṇḍulaiḥ .. 104 ..
 
dadyāt tṛtīyarātrau tu dhānāstvaṃbikalājakaiḥ .
dadyāccaturtharātre tu baliṃ deśikasattamaḥ .. 105 ..
 
nālikerapayaḥsaktuśālipiṣṭairvimiśritaiḥ .
pañcame tu baliṃ dadyāt pajhabījaiḥ sahākṣataiḥ .. 106 ..
 
ṣaṣṭharātre baliṃ dadyādapūpaiścaruṇā saha .
athavā sarvarātreṣu pradadyāccaruṇā saha .. 107 ..
 
tattaddinoditairdravyairbaliṃ tu dvijasattama .
saptame tu gulānnena pāyasānnena cāṣṭame .. 108 ..
 
navame kṛsarānnena baliṃ dadyādvicakṣaṇaḥ .
dvādaśāhotsave vipra māṣānnaṃ daśame'hani .. 109 ..
 
śuddhānnamathavā vipra mudgānnaṃ tu pare'hani .
dvādaśe sarvabalayaḥ śuddhānnaṃ śālijaṃ tu vā .. 110 ..
 
kṣīraṃ dadhyājyasaṃyuktaṃ gulakhaṇḍasamanvitam .
itaḥ paraṃ tu sarvatra śuddhānnaṃ pāyasaṃ tu vā .. 111 ..
 
ekāhādicatuṣke tu bhavettattaddinoditam .
pratyekamāḍhakaṃ grāhyaṃ balidravyaṃ dvijottama .. 112 ..
 
tadardhaṃ vā'tha pādaṃ vā yathāvittānurūpataḥ .
evaṃ dravyāṇi hutvā tu alaṃkṛtya viśeṣataḥ .. 113 ..
 
yātrābiṃbagataṃ devaṃ vicitrairvasanaistathā .
vicitrairbhūṣaṇaiścāpi mālyairnānāvidhaistathā .. 114 ..
 
muhūrte śobhane prāpte sarvamaṃgalasaṃyutam .
tyandanaṃ vā gajaṃ vāpi yānaṃ sauparṇameva vā .. 115 ..
 
sapuṣpahemaprabhayā yuktaṃ puṣpādyalaṃkṛtam .
sauvarṇena vimānena yuktaṃ māyūrakena vā .. 116 ..
 
samānīya tu saṃprokṣya dhyātvā garuḍarūpiṇam .
tanmantreṇa samabyarcya yānamarghyādibhistataḥ .. 117 ..
 
kṛtvā puṇyāhaghoṣaṃ ca śrutighoṣasamanvitam .
śaṅkhatūryādisaṃyuktaṃ prādakṣiṇyakrameṇa tu .. 118 ..
 
yāne tatra samāropya yātrāmūrtigataṃ vibhum .
yātrārthaṃ tatra devāya sārghyaṃ pādyaṃ tathaiva ca .. 119 ..
 
ācāmaṃ gandhamālye ca dīpaṃ dhūpaṃ tathaiva ca .
arhaṇaṃ madhuparkaṃ ca naivedyaṃ vividhaṃ tathā .. 120 ..
 
pṛthukādyaṃ pānakaṃ ca tarpaṇācamane tathā .
tāmbūlaṃ vinivedyātha japaṃ kṛtvā vidhānataḥ .. 121 ..
 
agnau saṃtarpaṇaṃ kurmāt tatkāle vāpi homayet .
balidravyāṇi sarvāṇi yathākālānurūpataḥ .. 122 ..
 
rathayāne viśeṣa tu samākarṇaya sāṃpratam .
muktāprapāvitānaiśca sauvarṇairmāñjarīgaṇaiḥ .. 123 ..
 
muktādāmasametaiśca vicitraiḥ puṣpadāmabhiḥ .
haimena ca vitānena prabhayā ca viśeṣataḥ .. 124 ..
 
madhyato bhadrapīṭhena sauvarṇena tathaiva ca .
dhvajaiśca vividhai ramyai patākābhiśca sarvataḥ .. 125 ..
 
bhūṣayedrathayānaṃ tu tathā garuḍaketunā .
tatra devaṃ samāropya pūjayet pūrvavartmanā .. 126 ..
 
ācāryāḥ sādhakāścāpi rathasyordhvatalasthitāḥ .
tasyādhastāt sthale sthāpyāḥ paścime chatradhārakāḥ .. 127 ..
 
tatra tatpārśvataḥ sthāpyau māyūracchatradhāriṇau .
dakṣiṇottarapārśvasthāvagre cāmaradhāriṇau .. 128 ..
 
sārathistatsthale sthāpyastvagrato madhyadeśataḥ .
tatastu garuḍādyaiśca cakreṇa garuḍena vā .. 129 ..
 
aṣṭābhirmaṃgalaiścāpi dīkṣitairbrāhnaṇairdhṛtaiḥ .
arghyagandhādibhiścaiva sārdhaṃ ghaṇṭāravaistathā .. 130 ..
 
śaṅkhabheryādibhiścaiva chatreṇa dīpadhārakaiḥ .
ācāryaḥ sādhako vāpi baliṃ dadyādvidhānataḥ .. 131 ..
 
prāsādadvāramārabhya grāmamadhyāntameva ca .
prathamāvṛtimārabhya sarveṣvāvaraṇeṣvapi .. 132 ..
 
devayānaṃ paribramya prādakṣiṇyakrameṇa tu .
rathyāvaraṇaparyantaṃ tatpaścādbhrāmayeddvija .. 133 ..
 
grāme vā nagare vāpi pattena vā mahāmate .
bṛhati syandane yāne yānenānyena vāntarā .. 134 ..
 
bhrāmayitvā tu tatpaścādbṛhati syandanādike .
deveśaṃ tu samāropya bhrāmayedgrāmavīdhiṣu .. 135 ..
 
devasya purato dūrādgaccheyurbalidāyinaḥ .
dhvajadaṇḍadharāḥ paścācchaṃkhakāhaladhārakāḥ .. 136 ..
 
bherīpaṭahapapūrvāṇāṃ vādyānāṃ ghoṣaṇonmukhāḥ .
tatpṛṣṭe gītakāścāpi vandibṛndāstathaiva ca .. 137 ..
 
suveṣā bhagavadbhaktāstathaiva gaṇikājanāḥ .
dāsīgaṇāśca tatpṛṣṭe śoṇadaṇḍavahā janāḥ .. 138 ..
 
līlāṃgāni vicitrāṇi dhārayantastathaiva ca .
vahantaḥ pādukādīni tato devasya pārśvataḥ .. 139 ..
 
agrataḥ pṛṣṭhataścāpi janāścāmaradhāriṇaḥ .
ātapatrāṃśca vividhān tālavṛntāṃstathaiva ca .. 140 ..
 
dhārayanto dvijāśvāpi tato devasya dakṣiṇe .
karmāraṃbhādi paṭhato viprānekāyanān nyaset .. 141 ..
 
ṛksāmapūrvān vāmepi pṛṣṭhato vā niveśayet .
sumṛṣṭadhūpapātrāṃśca vahantaḥ pṛṣṭhatastathā .. 142 ..
 
purato 'straṃ smaran yāyāt svayaṃ vighnāṃstu sūdayan .
anekaśatasaṃkhyāṃśca dīpānatisamujjvalān .. 143 ..
 
dhārayanto janā vipra devasyobhayapārśvayoḥ .
gaccheyuḥ paṅktirūpeṇa yāvanto balivāhakāḥ .. 144 ..
 
sarvāṇi rājacihnāni vahanto devasannidhau .
gaccheyuranye bhaktāśca brāhnaṇāḥ kṣatriyāstathā .. 145 ..
 
vaiśyāḥ śūdrāśca catvāro hyāśramasthāstathaiva ca .
sarvaśāstreṣu kuśalā bhagavadbhāvinastathā .. 146 ..
 
severan sarvatodikkaṃ vīkṣamāṇāḥ paraṃ vibhum .
grāmasyaindrādiyogena diśāsu vidiśāsu ca .. 147 ..
 
madye ca kumudādīnāṃ sagaṇānāṃ krameṇa tu .
pīṭhikāsu baliṃ dadyānnirmitāsu puraiva tu .. 148 ..
 
kumudādergaṇānāṃ tu nāmāni kramaśaḥ śrṛṇu .
utkaṭaḥ prakaṭaścaiva unmukho vimukhastathā .. 149 ..
 
aśvagrīvo'śvavadanaḥ aśvajihnastathaiva ca .
hastivaktraśca kumudaḥ hastipādaśca keśavaḥ .. 150 ..
 
vāmano narakaścāpi naro mardana eva ca .
mandadṛṣṭiśca kantuśca tathā kantukalocanaḥ .. 151 ..
 
paṭahākṣo viśālākṣaḥ kṣāmakaḥ kṣamakastathā .
pāṇḍaraḥ pāṇḍupṛṣṭhaśca durdinaḥ sudinastathā .. 152 ..
 
vāmadevo mahādevo mahāgnirmadhusūdanaḥ .
kanakaḥ kālakaścaiva bhāvano bhavanastathā .. 153 ..
 
bhānumān bānuvegaśca bhāskaraścāpyabhāskaraḥ .
viśvaseno visenaśca viṣvakseno visāraṇaḥ .. 154 ..
 
vistāro nistaraścaiva vidaṇḍī daṇḍa eva ca .
kāmadaḥ kāmukaścāpi kāmabhṛt kāmanāśanaḥ .. 155 ..
 
pañcāśacca gaṇā hyet prācīṃ diśamupāśritāḥ .
ete pāriṣadāḥ proktāḥ kumudasya vaśānugāḥ .. 156 ..
 
śataṃ śataṃ gṛhagaṇāḥ ekaikasyānuyāyinaḥ .
eṣāṃ kumudapūrvāṇāṃ krameṇa ca baliṃ haret .. 157 ..
 
pārśvasthamaṇḍaleṣvevaṃ gṛhebhyastu baliṃ haret .
devā ete gṛhāścāpi aindre tu balibhāginaḥ .. 158 ..
 
āgneyo nidhanascaiva agnijihvo hutāśanaḥ .
agnirūpo'gnivarṇaścāpyagnivarṇo'hireva ca .. 159 ..
 
agnivaktro mahāvaktre mahāseno mahodaraḥ .
karālaḥ kākajihvaśca kākavaktro'gnivaktrakaḥ .. 160 ..
 
maṇḍurmaṇḍūkavaktraśca devo devalakastathā .
śarvakaḥ śamakaścāpi śaṃkuḥ śaṃkuśravāstathā .. 161 ..
 
mārīco droṇamārīco mahiṣo māhiṣastathā .
kumbhanāso vināsaśca kumbhakarṇo vikarṇakaḥ .. 162 ..
 
vidārī vikramaścaiva maskarī maskarastathā .
sūkaraḥ sūkarāsyaśca śaśaḥ śaśamukhasastathā .. 163 ..
 
siṃhaḥ siṃhamukhaścaiva narasiṃho narastathā .
kāladhṛkkālasūtraśca sūtrakaḥ sūtra eva ca .. 164 ..
 
vinālī nālakaṇṭhaśca āgneyīṃ diśamāśritāḥ .
kumudākṣagaṇā hyete saṃyuktā āsurairgaṇaiḥ .. 165 ..
 
āgneyyāṃ pīṭhikāyāṃ tu kumudākṣabaliṃ haret .
dharmo dharmadharo dharmo dharmarājo dhanurdharaḥ .. 166 ..
 
vinayaḥ praśrayaścaiva niśreyo nirguṇastathā .
alasaḥ kuṇapaścaiva krūrabāhuśca kuṃjaraḥ .. 167 ..
 
prāṃśurdamananiṣkopau niranukrośanirmamau .
vibhavo'vibhavaścaiva hutāśo bahureva ca .. 168 ..
 
ūrdhvarakṣaṇasaṃjñaśca ekalaḥ pākalastathā .
kaṃkaṭaḥ kaṭakaśceva avaṭaḥ śaṃkhacakriṇau .. 169 ..
 
gadī khaḍgī ca śārṅgī ca tathā śārṅgadharo mune .
vāsudevo'pi bhadraśca ketumān ketukastathā .. 170 ..
 
kṣamī ca jvalanaścāpi kinnaro'śvattha eva ca .
suptaḥ sujapanaścāpi japaḥ paścima eva ca .. 171 ..
 
kaikṣikaśca tathā svajo bāḍavaścākṣamī tathā .
gaṇāḥ pañchāśādete tu dakṣiṇāṃ diśamāśritāḥ .. 172 ..
 
puṇḍarīka vaśāhyete pitṛgṛhasamanvitāḥ .
sarvatraivaṃ samṛddiṣṭāḥ paccāśacchaktikā gṛhāḥ .. 173 ..
 
pradadyāt puṇḍarīkāyaeyaibhiryuktāya vai balim .
niṣkṛtiḥ prakṛtiścaiva sukṛtirvikṛtistathā .. 174 ..
 
dāruṇo damakaścaiva rakṣako lakṣakastathā .
mādhavo māṃsakaścaiva niṣṭhuraḥ kharabhāṣaṇaḥ .. 175 ..
 
pralaṃbo lambakaścaiva prāṇanaḥ praṇayastathā .
vīrasenoṃgadaścaiva vibhāṣaśca vibhīṣaṇaḥ .. 176 ..
 
raktākṣo lohitākṣaśca raktajihvo vijihvakaḥ .
vidyutkeśo viśālākṣo vikṣaro vīrahā tathā .. 177 ..
 
akṣaraḥ prākṣaraścaiva kāmarūpavirūpiṇau .
sarvagaḥ sarvavidgauraḥ saṃbhavaḥ prabhavastathā .. 178 ..
 
vāruṇo vasurevāpi vimardo damanastathā .
vaikartano vikartā ca kapardī ca prabustathā .. 179 ..
 
kandakī kandakaśrāpi nākī ca varuṇo'ruṇaḥ .
gaṇā ete ca pañcāśannairṛtiṃ diśamāśritāḥ .. 180 ..
 
yātugṛhaistu saṃyuktā vāmanasyānugā ime .
ebhiryuktāya vidhinā vāmanāya baliṃ dadet .. 181 ..
 
varuṇo vāruṇaścaiva pāśī pāśadharo guruḥ .
kṣepaṇaḥ kṣobhaṇaścaiva nāradaḥ sarvado raviḥ .. 182 ..
 
sumanā nāmano haṃso vaikuṇṭhaḥ paramaḥ paraḥ .
hanumān vasumān bhadro bhadravaḥ prabhavastathā .. 183 ..
 
mahākarṇo vikarṇaśca śaśakaḥ śalakaḥ pikaḥ .
vānaro narakaścaiva kārṣṇiḥ karṇadharoṃ'śumān .. 184 ..
 
cakro'graśca tathā vajrī vajranābho vinābhakaḥ .
karabhaḥ kurabhaścaiva dākṣiṇo dakṣiṇaḥ suhṛt .. 185 ..
 
durgandhaḥ pūtigandhaśca tārkṣyo garuḍa eva ca .
virodho rodhako rodhaḥ kaṃkaṇasca vṛkodaraḥ .. 186 ..
 
ete gaṇāśca pañcāśat paścimāṃ diśamāśritāḥ .
śaṃkukarṇavaśā hyete pāśagrahagaṇānvitāḥ .. 187 ..
 
sahaibhiḥ śaṃkukarṇāya pīṭhikāyāṃ baliṃ dadet .
marurmārutago rurvī ākhurvāyusuto'nilaḥ .. 188 ..
 
galarto vartakaḥ kaṃko mārgaṇaḥ prāṃkaṇo'calaḥ .
balo balanidhirvīro virodho rodhako vidhiḥ .. 189 ..
 
siddhavaḥ suyavaścaiva śaṃkaro dhīrakastathā .
mālī mālāvidhirvastuḥ samarthaḥ sumahotsavaḥ .. 190 ..
 
karkaṭaḥ kaṭakaścaiva gandho gandhavahaḥ paraḥ .
siktakaḥ siktarogī ca sevakaḥ sevanaḥ savaḥ .. 191 ..
 
auṣadho bheṣajo vāpi rogī rogabhavastathā .
kāraṇaḥ karaṇaḥ kartā garavīro'khalastathā .. 192 ..
 
valaśca vākuvāhaśca sucāraśca tathaiva ca .
gaṇāḥ paścāśadete tu vāyavyāṃ diśamāśritāḥ .. 193 ..
 
sarvanetrānugān nityaṃ gandharvagṛhasaṃyutāḥ .
pradadyāt sarvanetrāya ebhiryuktāya vai balim .. 194 ..
 
somaḥ somakalaḥ somyaḥ sāmavit sāmanāyakaḥ .
sudhā sudhātā dhātā ca surāṣṭraḥ kāṣṭhakaḥ kaliḥ .. 195 ..
 
kāladhṛkkālacakraśca kālakūṭaviṣo bala .
amṛto'mṛtanāthaśca keyūrī kebalī balī .. 196 ..
 
viṣṇuḥ kṛṣṇapiśaṃgāṃgī rekhālekhaḥ pika śukaḥ .
lūbakaśca śukaścaiva śyenaḥ śyenamukhastathā .. 197 ..
 
mārjāro marubhṛdvālo gulmaḥ kaṇavakaḥ kaṇaḥ .
śeṣo viśeṣa uccheṣaḥ kardamaḥ pūtivigrahaḥ .. 198 ..
 
sāmbaḥ saṃvatsaraścaiva vegī vegadharo marut .
gaṇāḥ pañcāśadete tu somasya diśamāśritāḥ .. 199 ..
 
sumukhasya vaśā hyete yakṣagrahasamanvitāḥ .
sumukhāya baliṃ dadyādebhiḥ saha yathāvidhi .. 200 ..
 
īśāna īśvaro vyāpī vyasano vinaśo budhaḥ .
dharo bako viśo vādaḥ śakuniḥ śakaṭo ghaṭaḥ .. 201 ..
 
vṛkṣaḥ kakṣaḥ kṣamī kṣāntirmātṛromā kapiṃjalaḥ .
brahnaṇyo brahnavidbrahnī vrahnātmā vrahnasādhanaḥ .. 202 ..
 
vedī vedavidudvandhaḥ śaṃkaraḥ śāṃkarastathā .
dhīmān visṛṣṭiriṣṭātmā duṣṭātmā duṣṭakarmakṛt .. 203 ..
 
vijetā vikaco vādī nodī tripaka ekabhuk .
sarvabhuka sarvagaḥ sarvaḥ sarvabhaṃgaḥ sanātanaḥ .. 204 ..
 
govindo gopatiśceva goptā ceva maheśvaraḥ .
pañcāśacca gaṇā hyete aiśānīṃ diśamāśritāḥ .. 205 ..
 
supratiṣṭhavaśā hyete piśācagṛhasaṃyutāḥ .
supratiṣṭhitasaṃjñāya ebhiḥ sārdhaṃ valiṃ dadet .. 206 ..
 
siddho dhātā vidhātā ca dhātā caiva prajāpatiḥ .
lokeśo lokakṛt kartā sraṣṭā brahnā tathātmabhūḥ .. 207 ..
 
sutāpaśca tulaścaiva tathā vai rītivardhanaḥ .
avyakto guṇavān gauṇo guṇabhukca tathaivahi .. 208 ..
 
udgītaḥ praṇavaścāpi hiraṇyagarbhasaṃjñitaḥ .
viriñcaḥ puṣkaraścaiva bhāsano bhāsa eva ca .. 209 ..
 
vikarṇo vijayaścaiva tathā caiva rathaṃtaraḥ .
chando yajustathā ṛk ca atharvā ca tataḥ param .. 210 ..
 
marīciraṃgirāścaiva pulahaḥ kratureva ca .
vasiṣṭhaśca pracetāśca śalabho bhīṣma eva ca .. 211 ..
 
hemantaḥ śiśiraścāpi kusumākarasaṃjñitaḥ .
kalahaśca virāgiśca amarṣo roṣaṇastathā .. 212 ..
 
śoṣaṇaśca gatiścaiva harṣaṇo vardhanastathā .
gaṇāḥ pañcāśadete tu vyomasiddhagṛhānvitāḥ .. 213 ..
 
pradadyāt pṛśnigarbhāya sārdhamebhirbaliṃ dvija .
manuṣyo mānavaścaiva maṇḍako mānavastathā .. 214 ..
 
makaraśca tathā coraḥ kaṃpaścaiva prakaṃpanaḥ .
alaṃpaṭaśca paṭada yojako bhajako grahīḥ .. 215 ..
 
recako rocako māyo dhāro vāro rasaścalaḥ .
cāpālikaḥ kapirbāṇo grajano garjano guḍaḥ .. 216 ..
 
tittaraścaṭako dhvāṅkṣo balīvardo mahānaṭaḥ .
harṣo dharmapraśāstā ca śamako dundubhiḥ śaṭhaḥ .. 217 ..
 
kukṣiḥ kumāraḥ kāyastho lāvako'praśunaḥ śunaḥ .
lavaṇo ravaṇo ṛddho rājasastāmaso'calaḥ .. 218 ..
 
kalyāṇo bhagadattaśca pṛthivītalasaṃsthitāḥ .
gaṇāḥ pañcāśadete tu bhūmigrahasamanvitāḥ .. 219 ..
 
mahābalā durādharṣā mānavasya vaśānugāḥ .
mānavāya baliṃ dadyādebhiryuktāya sādhakaḥ .. 220 ..
 
ete pañcāśataḥ proktā gaṇānāmadhipā dvija .
aikaikasya bhavedeṣāṃ gaṇāścānye śataṃ śatam .. 221 ..
 
evaṃ pañcāśatsahasraṃ eteṣāṃ paricārakāḥ .
catvare ca catuṣke ca sabhāyāṃ grāmamadhyake .. 222 ..
 
grāmadvāreṣu sarveṣu tiṣṭhanti vividhāyudhāḥ .
janānayogyān bādhante tathā pāṣaṇḍinopi ca .. 223 ..
 
nadyādiṣu ca deśeṣu saṃcaranti yathāruci .
daśānāṃ kumudādīnāṃ gaṇeśānāṃ dvijottama .. 224 ..
 
gaṇānāmutkaṭādīnāmuditānāṃ krameṇa tu .
praṇavādyairnamontaistu svaisvairnāmabhireva ca .. 225 ..
 
ardhyaṃ gandhaṃ tathā mālyaṃ dhūpaṃ gandhāmbupūrvakam .
baliṃ bhūyo jalaṃ cāpi tāmbūlaṃ kramaśo dadet .. 226 ..
 
gītanṛttādikaṃ sarvaṃ pūrvavat parikalpayet .
pañcāśatāṃ sahasrāṇāṃ gaṇaśo gaṇaśo dvija .. 227 ..
 
namaḥ pāriṣadebhyaśca ityuktvā valivistaram .
bhūmau pratidiśaṃ kuryāt sarvaśāntikaraṃ śubham .. 228 ..
 
pañcāśatāṃ sahasrāṇā ekaikasya pṛthak pṛthak .
śataṃ śataṃ parivārā ete grahagaṇāḥ smṛtāḥ .. 229 ..
 
eṣāṃ grahagaṇānāṃ tu parivārāḥ sahasraśaḥ .
asaṃkhyeyāścarantastu sarvataḥ pṛthivīmimām .. 230 ..
 
saṃcarānti grahagaṇā uktā daśavidhā mahīm .
devā daityāśca pitaraḥ rākṣasā nāganāyakāḥ .. 231 ..
 
gandharvayakṣāḥ paiśācāḥ siddhāścāpi dharāgaṇāḥ .
ete daśavidhā brahnan daśadikṣu sthitāḥ sadā .. 232 ..
 
uktāḥ pañcadaśānāṃ tu eteṣāṃ nāyakā gaṇāḥ .
teṣāṃ tu pūjayā sarve sukhaṃ yānti na saṃśayaḥ .. 233 ..
 
pīṭhordhve kumudādīnāṃ baliṃ dadyādvicakṣaṇaḥ .
bhūtale gomayādyena lepite vā yathāruci .. 234 ..
 
gaṇānāmutkaṭādīnāṃ baliṃ tatparito dadet .
anyeṣāmāpi sarveṣāṃ tadbahirvikiredbalim .. 235 ..
 
amuktānāṃ ca sarveṣāṃ grāmamadye baliṃ kṣipet .
kumudādigaṇeśānām anukalpe vidhānataḥ .. 236 ..
 
baliṃ datvā'vaśiṣṭānāṃ sarveṣāmapi vai pṛthak .
namaḥ pāriṣadebhyaścetyuktvā tasmādbaliṃ dvija .. 237 ..
 
avaśiṣṭaṃ balidravyaṃ grāmamadhye vinikṣipet .
saṃtarpaṇārthaṃ bhūtānāṃ sarvadeśanivāsinām .. 238 ..
 
rātryāmāvāhanaṃ brahnan dhvajārohaṇavāsare .
na kṛtaṃ kumudādīnāṃ sagaṇānāṃ tatodya tu .. 239 ..
 
teṣāmāvāhanaṃ kuryād baliṃ dadyādvidhānataḥ .
dhvajārohadine pūrvaṃ teṣāmāvāhane kṛte .. 240 ..
 
tadvāsarāt samārabya yāvadutsavavāsaram .
pāyasena baliṃ dadyācchuddhānnenāthavā dvija .. 241 ..
 
divā vāpi rajanyāṃ vā kālayorubhayostu vā .
bhavet karturmahān doṣa āhūtānāmanarcanāt .. 242 ..
 
kenāpi hetunā yatra validānaṃ na śakyate .
yātrāraṃbhadine tatra teṣāmāvāhanaṃ caret .. 243 ..
 
evantu balisaṃyuktaṃ deveśaṃ bhrāmayeddvija .
prādakṣiṇyena vai grāṇe nagare vāpi pattane .. 244 ..
 
yātrāyāṃ vartamānāyāṃ devadevāya bhaktitaḥ .
mukhavāsaṃ satāmbūlaṃ bahuśo'tha nivedayet .. 245 ..
 
candanaṃ śramaśāntyarthaṃ karpūrādyaiḥ subhāvitam .
pradadyāddevadevāya mālyāni vividhānyapi .. 246 ..
 
śītalaṃ tarpaṇajalaṃ nārikelajalānvitam .
śramaśāntinimittāni anyānyapi nivedayet .. 247 ..
 
digaṣṭake tu grāmādestanmadye ca viśeṣataḥ .
gītakairvividhainarttaistantrīvādyasamanvitaiḥ .. 248 ..
 
śaṃkhabherīmṛdaṃgādyairdeveśaṃ paritoṣayet .
evaṃ devaṃ paribrāmya grāmādau balisaṃyutam .. 249 ..
 
punaḥ pradakṣiṇaṃ kṛtvā prāsādāvaraṇeṣu ca .
prāsādadvāradeśe tu devadevasya bhaktitaḥ .. 250 ..
 
arghyaṃ pādyaṃ tathācāmaṃ gandhaṃ mālyaṃ ca dhūpakam .
nivedya devadeveśaṃ svasthāne sanniveśayet .. 251 ..
 
tato yāgagṛhaṃ gatvā deśikaḥ susamāhitaḥ .
tilairājyaiśca pūrṇaāntaṃ yātrāhomaṃ samāpayet .. 252 ..
 
evaṃ balisamāyuktamanyeṣu divaseṣvapi .
ahni rātrau tu devasya paribramaṇamārabhet .. 253 ..
 
tīrthayātrādine kuryāt paribhramaṇamahni vai .
kuryāt snapanabiṃbe ca snapanaṃ tu divāniśam .. 254 ..
 
ārambhadinamārabhya yāvadantimavāsaram .
tatrāpi cāṃkurāropaṃ saptame pañcame tu vā .. 255 ..
 
vāsare pūrvavaccāpi kuryāt kautukabandhanam .
dvitīye vāsare prāpte devamāsthānamaṇṭape .. 256 ..
 
yāgāgāre'thavānīya samāropya ca viṣṭare .
tato yāgagṛhaṃ gatvā deśiko vidhinā yajet .. 257 ..
 
kalaśe maṇḍale caiva tato gatvā tu maṇḍapam .
pūjayeddevadeveśaṃ mahatā vibhavena tu .. 258 ..
 
tato yāgagṛhe samyagvahvau santarpya pūrvabat .
tatastasmāt samānīya mahadāsthānamaṇṭapam .. 259 ..
 
tatra samyak samabyarcya devaṃ nīrājanāntimam .
mahāhavirnivedyāthāpūpādisamanvitam .. 260 ..
 
tasmāddevaṃ samānīya maṇṭape yāganirmite .
tatra devaṃ samabyarcya arghyapādyādibhistataḥ .. 261 ..
 
agnau santaryya vidhivat pūrṇāhutyāvasānikam .
alaṃkṛtaṃ tu deveśaṃ pūrvavadvasanādikaiḥ .. 262 ..
 
yānādike samāropya pūrvoktakramayogataḥ .
bhramayitvā tu beveśaṃ grāme tvantaḥ praveśayet .. 263 ..
 
maṇṭape devadeveśamānīya snānaviṣṭare .
samāropyārghyapādyaiśca dadyādācamanaṃ vibhoḥ .. 264 ..
 
gandhaṃ puṣpaṃ ca dhūpaṃ ca dīpaṃ nīrājanāntimam .
vedaghoṣaiśca gītādyairarhaṇodapurassaram .. 265 ..
 
kadalīphalasaṃyuktamapūpaṃ gulasaṃyutam .
pānakaṃ tarpaṇajalaṃ nālikerarasānvitam .. 266 ..
 
tāmbūlaṃ śaśisaṃyuktam tato yātrārthakalpitam .
vasanādyaṃ parityajya snānaśāṭīṃ nivedya ca .. 267 ..
 
tailenābhyaṃjanaṃ kṛtvā samudvartya yathāvidhi .
śirasyāmalakaṃ datvā saṃsnāpya bahubhirjalaiḥ .. 268 ..
 
varṇakena samālipya kṣālayitvā tu vāriṇā .
samālipya sugandhena bhaktitaścāndanādinā .. 269 ..
 
sahasradhārayā vipra snānaṃ kṛtvā tataḥ param .
datvā savandanaṃ paścāt śiraḥ plotādiśāṭakam .. 270 ..
 
datvā devaṃ samāropya tadanyasmiṃstu viṣṭare .
karaśudvyādi sarvaṃ tu kṛtvāntaryāgapaścimam .. 271 ..
 
tato yathākrameṇaiva devaṃ saṃpūjayed dvija .
yadvā dinotsave vṛtte devamānīya maṇṭape .. 272 ..
 
vitate bhadrapīṭhe tu samāropyātha pūrvavat .
arghyādi sakalaṃ vipra tāmbūlāntaṃ nivedya ca .. 273 ..
 
vastrādyaṃ pūrvaklṛptaṃ yat kramāt sarvaṃ visṛjya ca .
vinivedya ca vastraṃ tu śramanirharaṇārthataḥ .. 274 ..
 
samālabya tu deveśaṃ sugandhaiścandanādikaiḥ .
tatastu vidhinā pūjya yāvadātmanivedanam .. 275 ..
 
snānārthaṃ devadevasya vijñāpya vinivedya ca .
pāduke devadeveśaṃ chatrādyaiśca samanvitam .. 276 ..
 
tasmādānīya pīṭhe tu snānārthaṃ parikalpite .
samāropya tadādyaistu bhogaiḥ sarvaistu pūrvavat .. 277 ..
 
iṣṭvā tāmbūladānāntaṃ skandhaśāṭīṃ nivedayet .
tatastailaṃ samādāya karpūrādyaiḥ subhāvitam .. 278 ..
 
devasya keśānāloḍca hastābyāṃ kaṃkatena tu .
adhivāsya suganyaistu dhūpairabhyaṃjayet tataḥ .. 279 ..
 
śiro niṣpīḍya devasya vahudhā ca tataḥ param .
keśānābaghya mālābhiḥ sūkṣmeṇa plotakena tu .. 280 ..
 
lalāṭopari badhvā tu tathā mukhasaroruhe .
devasya tailaniṣyandā nāpatanti yathā dvija .. 281 ..
 
tataḥ skandhapradeśāttu yāvatpādāvasānakam .
abyaṃjayecca tailena sarvagātrāṇi mardayet .. 282 ..
 
tasmin kāle bahuvidhaistālavṛntaiśca cāmaraiḥ .
tattāpaśamanārthaṃ tu vījayeyuḥ samantataḥ .. 283 ..
 
tatastu vāsasodvartya tathā cūrṇaiḥ puroditaiḥ .
camaṣīṃ ca khaliṃ datvā dadyāduṣṇodakaṃ tataḥ .. 284 ..
 
candanaṃ mukhalepārthaṃ ghṛṣṭaṃ karpūrabhāvitam .
tatastvāmalakaṃ kalkaṃ gandhadravyaiḥ susaṃskṛtam .. 285 ..
 
datvā śirasi devasya prakṣālya vahubhirjalaiḥ .
śanaiḥ śanaiḥ samāloḍya tato'rghyaṃ vinivedya ca .. 286 ..
 
lodhraṃ kāleyakaṃ caiva kṣālanārghyasamanvitam .
datvā keśān samābadhya devasya plotavāsasā .. 287 ..
 
adhaḥ śaṭīṃ nivedyātha pātre kṛtvā tu varṇakam .
karpūracūrṇasaṃmiśraṃ samyagdhūpādhivāsitam .. 288 ..
 
tena devasya gātrāṇi lepayettu śanaiḥ śanaiḥ .
ākaṇṭhāt pādaparyantaṃ tataḥ prakṣālayejjalaiḥ .. 289 ..
 
apāsyātha śiraḥplotam dadyādarghyaṃ tu mūrdhani .
granthipallavatoyādi sarvaratnodakāntimam .. 290 ..
 
saṃsnāpya saptabhistoyaiḥ śiraḥplotaṃ dadedvija .
vinivedyāpyadhaḥśāṭīṃ candanena sugandhinā .. 291 ..
 
śaśicūrṇasametena vāsitena himāṃbunā .
dhūpādhivāsitenāpi samālabhya viśeṣataḥ .. 292 ..
 
gātrāṇi devadevasya tathā vai kuṃkumena ca .
upavītaṃ sottarīyaṃ datvā plotamapāsya ca .. 293 ..
 
śirasyamatha keśāṃstu gandhadhūpādhivāsitān .
ābadya vividhairmālyaiḥ sragdāmāni nivedya ca .. 294 ..
 
tatastu bahubhistoyaiḥ saṃskṛtaiścandanādinā .
sahasradhārayā snānamācareddeśiko vibhoḥ .. 295 ..
 
vyāpakān caturo mantrān japedekāgramānasaḥ .
tasmin kāle bahvṛcādyā dbijāḥ prāgādidiksthitāḥ .. 296 ..
 
sṛktāni pauruṣādyāni adhīyīran samāhitāḥ .
śaṃkhabheryādikān samyag dhoṣayeyuḥ samantataḥ .. 297 ..
 
maṃgalāni ca gītāni tadā gāyantu gāyakāḥ .
evaṃ snāne kṛte paścāt deśikendraḥ samāhitaḥ .. 298 ..
 
pūrṇakumbhaṃ samādāya vibhoḥ snapanamācaret .
japan pavitramantraṃ ca tasya nirvacanaṃ tathā .. 299 ..
 
evaṃ snānaṃ samāpādya dadyānnīrājanaṃ vibhoḥ .
savandanākhyaṃ tatpaścacchāṭakaṃ vinivedya ca .. 300 ..
 
kacodakāpakarṣārthamaparaṃ dehavāribhṛt .
adharottaravastredve gandhadhūpādhivāsite .. 301 ..
 
skandhaplotaṃ nivedyātha śiraḥ snānaṃ nivedya ca .
candanādi sugandaṃ samālyāni vinivedya ca .. 302 ..
 
pāduke vinivedyātha tasmāt sthānāt samānayet .
tṛtīyaṃ ratnakhacitaṃ āsanaṃ vinivedya ca .. 303 ..
 
tatrasthaṃ devadeveśamarghyādyaiḥ pūjayet kramāt .
sarvaṃ homāvasānaṃ ca kṛtvā bhūyaḥ prapūjya ca .. 304 ..
 
mahāhavirnibedyātha sarvaṃ prāgvat samācaret .
evaṃ pratidinaṃ caiva yāvattīrthadināntimam .. 305 ..
 
snapanaṃ pūjanaṃ caiva vibhoḥ kuryādatandritaḥ .
nityotsavādau devasya snapanaṃ tu samācaret .. 306 ..
 
dinotsavasamārambhe nācaret snapanaṃ vibhoḥ .
yadvobhayasamārambhe kuryādicchānurūpataḥ .. 307 ..
 
kalaśe maṇḍale caiva ahni rātrau ca pūjanam .
kuryāt pratidinaṃ samyagekavāraṃ yathāvidhi .. 308 ..
 
biṃbaṃsthaṃ devadeveśamahni rātrau ca pūjayet .
ekavāraṃ dvivāraṃ vā trivāraṃ vā yathāruci .. 309 ..
 
prāsāde mūlabiṃbasthaṃ saviśeṣaṃ yajet sadā .
pañcame vāsare prāpte pūrvāhne tu dinotsavam .. 310 ..
 
kṛtvā tatastu deveśaṃ mahāsnapanapūrvakam .
mahatā vibhavenaiva lakṣmīpuṣṭisamanbitam .. 311 ..
 
mahāhavirvidhānena vibhave sati pūjayet .
ṣaṣṭhe dine tu saṃprāpte kumbhācanapurassaram .. 312 ..
 
agnisaṃtarpaṇāntaṃ ca pūjayitvā vidhānataḥ .
pūrvavaddevadeveśaṃ lakṣmīpuṣṭisamanvitam .. 313 ..
 
yānādike samāropya prāsādasya bahiḥ vkacit .
udyāne suśubhe ramye pādapairvakulādibhiḥ .. 314 ..
 
procchritairvividhairvāpi samantāt pariśobhite .
puṣpitābhirlatābhiśca sarvataḥ paribhūṣite .. 315 ..
 
nītvā devaṃ samāropya yathārhe viṣṭare puraḥ .
śrīpuṣṭisahitaṃ prāgvaddhomāntaṃ paripūjayet .. 316 ..
 
sūkṣmavastradukūlāni saratnābharaṇānyapi .
sudhākastūrikarpūradivyagandhasamanvitam .. 317 ..
 
sarvāṃṅgadevadeveśaṃ mṛgasnehena lepayet .
puṣpāpacayamālyādibhūṣitānāṃ viśeṣataḥ .. 318 ..
 
parasparaṃ vā śaktīnāṃ krīḍārthaṃ vāpyalaṃkṛtām .
garuḍārūḍhadevāya pārijātaharaṃ smaran .. 319 ..
 
prābhṛtānyapi puṣpāṇi devadevāya darśayet .
idamasmāt samāyātaṃ ityuktvā deśikaḥ svayam .. 320 ..
 
puṣpāpacayakarmārthamevaṃ kṛtvā nivedya ca .
tatra vā'nyatra vā sthāne karturicchānurūpataḥ .. 321 ..
 
tatastu devadeveśaṃ lakṣmīpuṣṭisamanvitam .
pūrvavadbhrāmayet grāme śeṣaṃ prāgvat samācaret .. 322 ..
 
saptame divase prāpte prāsādaṃ saṃpraviśya ca .
deśikaḥ sādhakaiḥ sārdhaṃ praṇipatya jagadgurum .. 323 ..
 
vijñāpayettu devāya samyaguccasthayā girā .
bhagavan puṇḍarīkākṣa śaraṇāgatavatsala .. 324 ..
 
asminnahani kartavyā jalakrīḍā tvayā vibho .
śuddhaye sarvalokānāṃ devānāṃ prītayepi ca .. 325 ..
 
yātrā tadarthaṃ kartavyā madanugrahakāmyayā .
iti vijñāpya devāya praṇamya ca punaḥ punaḥ .. 326 ..
 
yānādau devamāropya lakṣmīpuṣṭisamanvitam .
nītvā majjanaśālāṃ tu snānopakaraṇairyutām .. 327 ..
 
tadgatān sarvasaṃbhārān darśāyitvā vibhostataḥ .
candanādyaiḥ samālabhya devaṃ mālyairvibhūṣya ca .. 328 ..
 
vinivedya ca tāmbūlaṃ mukhavāsasamanvitam .
samāhūya ca tatrasthānājñāpya paricārakān .. 329 ..
 
prāpte'parāhvasamaye jalakrīḍā bhaviṣyati .
tadarthāḥ sarvasaṃbhārāḥ sthāpitavyāstu maṇḍape .. 330 ..
 
ityājñāpya tatastasmāddhānyāgāraṃ praviśya ca .
darśayitvā tu dhānyāni vibhosteṣāṃ samṛddhaye .. 331 ..
 
udyānādau samānīya vinivedya ca tatsthitān .
upahārān yathāyogaṃ tata āsthānamaṇṭape .. 332 ..
 
pūjayeddevadeveśaṃ śrīpuṣṭibhyāṃ samanvitam .
saviśeṣaṃ tato lakṣmīṃ puṣṭimantaḥ praveśayet .. 333 ..
 
prāgvaddinocitaṃ samyak kṛtvā paścāttu maṇṭape .
devadevaṃ samānīya samāropya ca viṣṭare .. 334 ..
 
ardhyāt tāmbūlaparyantaṃ sarvaṃ prāgvannivedya ca .
snānārthaṃ śāṭikāṃ vāpi vinivedya jagatpateḥ .. 335 ..
 
maṇḍapasyaikadeśe tu śālitaṇḍulanirmite .
viṣṭare tu jaladroṇīṃ sauvarṇīṃ vāpi rājatīm .. 336 ..
 
tāmrajaṃ vā yathālābhaṃ catustridvikarāyatāḥ .
tadardhavistṛtāmūrdhve mūle tatpādavistṛtām .. 337 ..
 
vṛttāyatāmadhobhāge praṇālena samanvitām .
unmattakusumākārasadṛśāmathavā dvija .. 338 ..
 
biṃbamānānurūpāṃ tāṃ sarvalakṣaṇasaṃyutām .
niveśya tāṃ samāpūrya gālitena jalena tu .. 339 ..
 
kuṃkumakṣodayuktena candanenānvitena ca .
karpūracūrṇayuktena kusumairvāsitena ca .. 340 ..
 
tatpārśve devamānīya cārghyādyaiḥ paripūjya ca .
bherīpaṭahavāditraśaṃkhaghopasamanvitam .. 341 ..
 
stutimaṃgalaghoṣaistu śrutighoṣasamanvitam .
sūktena pauruṣeṇaiva vibhoḥ kṛtvāvagāhanam .. 342 ..
 
yāne devaṃ samāropya saha snānārdravāsasā .
kuṃkumena samālipya āpādānmastakāvadhi .. 343 ..
 
brāmayet prāṃkaṇaṃ vīdhīṃ prītaye varuṇasya ca .
janānāmapi sarveṣāṃ pavitrīkaraṇāya ca .. 344 ..
 
tatkāle devadeveśaṃ bhaktyā paśyanti ye janāḥ .
te sarve dhūtapāpmāno bhavanti nirupadravāḥ .. 345 ..
 
tatastu maṇḍape devaṃ viṣṭare viniveśya ca .
snānavastrādi sakalamācāryaḥ svayamāharet .. 346 ..
 
tato niśotsavāntaṃ ca sarvaṃ pūrvavadācaret .
aṣṭame divase prāpte ācarenmṛgayāṃ vibhoḥ .. 347 ..
 
prātarārabhya pūrvāhve devamiṣṭvā tu pūrvavat .
aśvaratnaṃ samānīya sarvālaṃkāraśobitam .. 348 ..
 
bahubhisturagaiḥ sārdhaṃ hastinaṃ vā tathāvidham .
svabhāvaṃ kṛtriṇaṃ vāpi tatrāropya jagatpatim .. 349 ..
 
mṛgayānuguṇaiḥ sarvairbhūṣaṇādyairvibhūṣitam .
āropya yāne sauvarṇe śriyaṃ ca dharaṇīṃ tathā .. 350 ..
 
tābhyāṃ saha paribrāmya grāmādau pūrvavadvibhum .
sainyaiśca vividhaiḥ sārdhaṃ bhaktādyaiśca tathaiva hi .. 351 ..
 
tato grāmasya bāhye tu krośamātrāntarīkṛte .
udyāne vitate ramye vicitraiḥ pādapairdvija .. 352 ..
 
sarasībhirvicitrābhiḥ latābandaiśca puṣpitaiḥ .
śobhite ca samānīya devaṃ tanmadhyasaṃsthite .. 353 ..
 
maṇṭape tu vitānādyaiḥ sarvataḥ paribhūṣite .
sauvarṇe viṣṭare ramye samāropya jagatpatim .. 354 ..
 
śrībhūmisahitaṃ paścācchītalairvyajanānilaiḥ .
candanādyaiḥ sugandhaiśca himatoyaisca śītalaiḥ .. 355 ..
 
svedaśāntiṃ samāpādya viśeṣādrājarājavat .
tato'rghyādibirabhyarcya daghyannaṃ vinivedayet .. 356 ..
 
marīcicūrṇasaṃmiśraṃ jīrakādisanvitam .
gulakhaṇḍayutaṃ śuddhaṃ pānakāni bahūni ca .. 357 ..
 
kadalīphalapūrvāṇi madhurāṇi phalānyapi .
sarvaṃ tāmbūladānāntaṃ kramāt kṛtvā tataḥ param .. 358 ..
 
snānapūrvaṃ samabhyarcya mahatā vibhavena tu .
yathākrameṇa deveśaṃ lakṣmīpuṣṭisamanvitam .. 359 ..
 
nivedya ca pramūtānnamalaṃkṛtya viśeṣataḥ .
turagādau samāropya astaṃ yāte divākare .. 360 ..
 
dīpānekaśatairyuktaṃ grāmaṃ nītvā pradakṣiṇam .
devaṃ gehe praveśyātha prāgvat kuryānniśotsavam .. 361 ..
 
tadrātrau tīrthabiṃbasya kuryāt kautukabandhanam .
ācāryo yajamānena sādhakaiśca samanvitaḥ .. 362 ..
 
prāsādaṃ saṃpraviśyātha praṇamya ca muhurmuhuḥ .
daṇḍavatpraṇipātena imaṃ mantramudīrayet .. 363 ..
 
tīrthayātrā tvayā deva śvaḥ kartavyā sureśvara .
tatra pratisarārambhaṃ tvamanujñātumarhasi .. 364 ..
 
iti vijñāpya devasya tīrthabiṃbaṃ samānayet .
tadalābhe muniśreṣṭha nityasnapanakautukam .. 365 ..
 
alābhe tvasya biṃbasya balibiṃbaṃ tu vā dvija .
mūlibaṃbasya purataḥ saṃsthāpyāvāhya pūjya ca .. 366 ..
 
prāsādābyantare kuryādvedikāṃ vrīhibhiḥ śubhām .
hastamātronnatāyāmavistārāṃ pajhasannibhām .. 367 ..
 
vāsobhirveṣṭayitvā tāṃ caturaśrāyatāṃ tataḥ .
pālikāḥ sāṃkurā bāhye sthāpayet kakubhaṣṭake .. 368 ..
 
tadbahirghaṭikāstadvaccharāvāṃstadvahistathā .
tadrdhve devamāropya ghṛtāropaṇamācaret .. 369 ..
 
devasya purataḥ sthāpya pātraṃ lohavinirmitam .
ghṛtenāpūrya tat pātraṃ prāgvat saṃskṛtya deśikaḥ .. 370 ..
 
ubhābhyāṃ caiva hastābhyāṃ dūrvāmādāya mūlataḥ .
ghṛte nimajya cāgrāṇi devapādeṣu secayet .. 371 ..
 
tatastu kaṇṭhapārśve tu tato devasya bhūrdhani .
pāṇiprakṣālanaṃ kuryādantarāntarayogataḥ .. 372 ..
 
dūrvābhedastathā prokto ghṛtāropaṇakarmaṇi .
hastavyatyāsamārgeṇa ghṛtāropaṇamācaret .. 373 ..
 
pāde sumaṃgalaṃ ce ti kaṭhe bhadramiti dvija .
suśobhanaṃ tu śirasi kramānmantraḥ pratiṣṭhitaḥ .. 374 ..
 
yadvā sarvasya mantrasya dvādaśākṣarasaṃjñitaḥ .
akṣatasyārpaṇaṃ kṛtvā kuryāt kautukabandhanam .. 375 ..
 
ūrṇāmayena sūtreṇa kṣaumasūtreṇa tena ca .
prāgvidhānena tatpascāccāmarādyaiśca vījayet .. 376 ..
 
darśayeddarpaṇaṃ chatramanyāni maṃgalānyapi .
nivedya pāyasaṃ paścādvibhavānuguṇaṃ tataḥ .. 377 ..
 
śirasā śāyayitvā tu deveśaṃ śayanopari .
guggulvagarudhūpaiśca dhūpayitvā samantataḥ .. 378 ..
 
anirvāṇaiḥ pradīpaistu rātriśeṣaṃ samāpayet .
ācāryaḥ prātaruthāya kṛtvā snānādikaṃ tataḥ .. 379 ..
 
devamutsavabiṃbasthaṃ prāgvatpūjya vidhānataḥ .
pūrvāhve vātha madhyāhve kṛtvā pūrvaṃ rathotsavam .. 380 ..
 
kārayettīrthapūrvāhne atha madhyāhvapūrvavat .
devaṃ gehe samānīya svasthāne sanniveśayet .. 381 ..
 
devopayuktamālyāni candanādīnyapi dvija .
pradadyāddeśikendrāya sopi taiḥ paribhūṣitaḥ .. 382 ..
 
kārayettīrthayātrāṃ cadeveśasya vidhānataḥ .
tīrthabiṃbagataṃ devaṃ śayanāt pratibodhya ca .. 383 ..
 
pūjayitvārghyagandhādyairānīyāsthānamaṇṭape .
pūjayitvārghyapādyādyairdhṛtāropaṃ tu pūrvavat .. 384 ..
 
kṛtvā puroditānāṃ tu snapanānāṃ caturthake .
navake snapanaṃ sthāṣya madyamadyamasaṃjñitat .. 385 ..
 
purataḥ sthaṇḍilaṃ kṛtvolūkhalaṃ tatra vinyaset .
musalāni caturdikṣu vinyasyolūkhalopari .. 386 ..
 
musarolūkhale gṛhya dūrvākāṇḍāni bandhayet .
navavastreṇa saṃveṣṭya tatra cūrṇaṃ vinikṣipet .. 387 ..
 
sauvarṇarajanīcūrṇasaṃmiśraṃ gandhasaṃyutam .
caturbhirvaiṣṇavairviprairvaiṣṇavībhistu vā dvija .. 388 ..
 
kārayedavaghātaṃ tu gīyamānepi maṃgale .
sthāpitasnapanādvipra prāgbhāge vā taduttare .. 389 ..
 
taṇḍulaiḥ pīṭhikāṃ kṛtvā tatra kuṃbhaṃ niveśya ca .
sasūtraṃ tatra nikṣiṣya cūrṇaṃ vastreṇa veṣṭya ca .. 390 ..
 
athavā pañca nava vā kalaśāṃścūrṇapūritān .
arcayitvā tu mūlena tataḥ saṃsnāpayedvibhum .. 391 ..
 
tailenābhyajya deveśaṃ samudvartya ca pūrvavat .
tataḥ saṃsnāpya vidhinā ghṛtādyaṃ maṃgalāntimam .. 392 ..
 
sahasradhārayā snānaṃ kṛtvā saṃśuddhavāriṇā .
adharottaravastrābhyāṃ navābhyāṃ paridhāpya ca .. 393 ..
 
sūkṣmābhyāṃ dhūpitābhyāṃ ca tato devaṃ samarcya ca .
arghyālabhanamālyādyairhemacūrṇādipūritam .. 394 ..
 
kumbhamādāya tenaiva cūrṇaiḥ samabhiṣecayet .
arghyādyaiḥ pūjayitvā tu biṃbaṃ tu parimṛjya ca .. 395 ..
 
bhukrāvaśiṣṭaṃ taccūrṇaṃ bhaktānāṃ mūrdhni dāpayet .
gaṃgāsnānaphalaṃ cūrṇaṃ sarvapāpapraṇāśanam .. 396 ..
 
krīḍayā vāpi taccūrṇaṃ śirasā dhārayennaraḥ .
tasya dehagataṃ pāpaṃ tatkṣaṇādeva naśyati .. 397 ..
 
tato devaṃ samabhyarcya paramānnaṃ nivedya ca .
mudgānnaṃ cāpi śuddhānnaṃ tadanyatra vidhānataḥ .. 398 ..
 
sarvaṃ dvijapradānāntaṃ kṛtvā deśikasattamaḥ .
yātrāvasānāt prāgeva sarvaṃ coktaṃ samācaret .. 399 ..
 
tatastu rajanīpiṇḍaṃ prabūtaṃ kuṃkumānvitam .
nivedya devadevāya dadyādvai deśikottamaḥ .. 400 ..
 
ācāryebhyaḥ sādhakebhyastathā cānyebhya eva ca .
tattatkarma niyuktebyaste'pi piṇḍena tena vai .. 401 ..
 
ālabya sarvagātrāṇi tathā saṃhṛṣṭamānasāḥ .
upatiṣṭantu deveśaṃ praṇāmaiḥ sapradakṣiṇaiḥ .. 402 ..
 
yātrāvāhanamānīya rathādyekatamaṃ tu yat .
tatra devaṃ samāropya tato'nyasmiṃstu yānake .. 403 ..
 
āropya cakraṃ tārkṣyaṃ vā hanumantaṃ vibhīṣaṇam .
chatracāmaraśaṅkhādisarvasādhanasaṃyutam .. 404 ..
 
pradakṣiṇaṃ paribhrāmya sarveṣvāvaraṇeṣvapi .
tīrthapārśve samāsādya biṃbaṃ pīṭhe niveśya ca .. 405 ..
 
prabhayā puṣpayā caiva vitānādyairalaṃkṛte .
praṇāmaṃ daṇḍavat kṛtvā puṣpāṃjalipurassaram .. 406 ..
 
tataḥ saṃsthāpya deveśaṃ sādhakasyaiva mūrdhani .
bhūṣitasya ca vastrādyaistīrthamāsādya tatra tu .. 407 ..
 
nābhidaghne jale sthitvā deśikendraḥ samāhitaḥ .
tatrīrthe sarvatīrthāni samāvāhya dvijottama .. 408 ..
 
kṛtvā puṇyāhaghoṣaṃ ca arghyādyaiḥ saṃprapūjya ca .
muhūrte śobhane prāpte ravau madhyandinaṃ gate .. 409 ..
 
śaṃkhatūryādisaṃyuktaṃ devamādāya deśikaḥ .
vāmahastatale kuryāt kṣmāmaṇḍalagataṃ tviva .. 410 ..
 
vidhṛyānmadhyabhāge tu pāṇinā dakṣiṇena tu .
japan vai mūlamantraṃ tu nimajjet saha tena vai .. 411 ..
 
tārkṣyādimūrtibhiḥ sārdhamācāryaḥ sādhakaistathā .
svayaṃvyaktādike sthāne madhyāhne vā'parāhnake .. 412 ..
 
rajanyāṃ pūrvabhāge vā kuryādavabhṛthaṃ vibhoḥ .
muhūrtātikramaprāptadoṣastatra na vidyate .. 413 ..
 
jaladroṇyādike pātre gandhatoyaiḥ supūrite .
muhūrte majjayeddevaṃ argyādyaiḥ saṃprapūjya ca .. 414 ..
 
tatkāle ye narāḥ snānaṃ kurvanti vimalāśayāḥ .
vimuktakalmaṣāste vai prāpnuyuḥ paramāṃ gatim .. 415 ..
 
tatastīre samāropya viṣṭare hemanirmite .
śāṭakadvitayaṃ datvā snānavastre visṛjya ca .. 416 ..
 
deśikaḥ svayamādāya te vastre mūrghni dhārayet .
ardhyādyaistu samabhyarcya alaṃkṛtya biśeṣataḥ .. 417 ..
 
yāne devaṃ samāropya prāsādaṃ praviśet tataḥ .
susnātā dhautavasanāstatkāle gaṇikājanāḥ .. 418 ..
 
jalenāpūritaṃ pātraṃ daupapātraṃ ca darpaṇam .
dhārayantyo'grato vipra gaccheyurmaṃgalārthataḥ .. 419 ..
 
anudhārāpadenaiva prādakṣiṇyakrameṇa tu .
dvitīyāvaraṇadvāraṃ samāsādyāthavā dvija .. 420 ..
 
prathamāvaraṇadvāramantaḥ kṛtvā tu maṇḍalam .
suvṛttaṃ gomayenaiva sudhācūrṇairalaṃkṛtam .. 421 ..
 
āśāsu dīpān saṃsthāpya pālikā vidiśāsu ca .
saṃpūrṇamaṃbhasā kuṃbhaṃ sragādyaiḥ paribhūṣitam .. 422 ..
 
ādhārasyopari sthāpya madhye puṣpeṇa pūjya ca .
sakṛt praṇavajaptena tato vai tajjalena tu .. 423 ..
 
arcayeddevadeveśaṃ puṣpāṃjalipurassaram .
prāsādadvāradeśe tu arghyādyaiḥ saṃprapūjya ca .. 424 ..
 
devaṃ niveśya svasthāne mūlabiṃbe visarjayet .
paścādutsavabiṃbaṃ tu snānādyaistu vidhānataḥ .. 425 ..
 
pūrvavat pūjayedvipra paribhramaṇavarjitam .
daśame'hani saṃprāpte deśikendraḥ samāhitaḥ .. 426 ..
 
prātasnānādikaṃ kṛtvā vasanādyairvibhūṣitaḥ .
deśikaiḥ sādhakaiḥ sārdhaṃ yajamānena caiva hi .. 427 ..
 
prāsādaṃ saṃpraviśyātha praṇamya ca muhurmuhuḥ .
deveśasyāgrataḥ sthitvā vijñāpanamathācaret .. 428 ..
 
bhagavan puṇḍarīkākṣa śaraṇāgatavatsala .
dhvajārthāṃkuramāramya utsavāvabhṛthāntimam .. 429 ..
 
yanmayānuṣṭitaṃ karma tava saṃprītaye vibho .
tathā'nyairmadanujñātairdeśikaiścāpi yat kṛtam .. 430 ..
 
sādhakaiśca tathānyaiśca vividhaiḥ paricārakaiḥ .
tattatsaṃpūraṇārthaṃ ca nyūnādhikyopaśāntaye .. 431 ..
 
tvāmadya vāsare yaṣṭuṃ catuḥsthānasthitaṃ vibho .
pravṛttāmanujānīhi madanugrahakāmyayā .. 432 ..
 
iti vijñāpya devasya tatrānujñāmavāpya ca .
devamutsavabiṃbasthaṃ yānamāropya deśikaḥ .. 433 ..
 
āsthānamaṇṭapaṃ nītvā tatra vai darbhaviṣṭare .
devamāropya tatpaścāt vedādhyayanatatparān .. 434 ..
 
itihāsapurāṇajñān tathā maṃgalagāyakān .
nartakāṃśca yathāyogaṃ vinodārthaṃ jagatpateḥ .. 435 ..
 
tattatsthāne samāveśya tato deśikasattamaḥ .
tasmin vā maṇṭape nyasya vistārasyānurūpataḥ .. 436 ..
 
yāgagehoditaiḥ sarvairvitānādyairalaṃkṛte .
tanmadhyadeśamāśritya kuryāccakrābjamaṇḍalam .. 437 ..
 
mātulaṃgasamākārairdvādaśāraiḥ pariṣkṛtam .
sapīṭhadvāramārgādyaṃ pañcaraṃgapurānvitam .. 438 ..
 
athavā bhūṣitaṃ vipra pīṭhena sapureṇa tu .
pañcapuṣpojvalenaiva kevalena pureṇa vā .. 439 ..
 
yathākālodbhavai ramyaistattadvarṇasamanvitaiḥ .
svayaṃ bhagavatā proktaḥ pauṣkare tvasya vistaraḥ .. 440 ..
 
evaṃ sarvaṃ samāpādya sādhakaiścakrapaṃkajam .
saṃprāpya sādhakaiḥ sārdhaṃ deśiko devasannidhim .. 441 ..
 
vijñāpya devamānīya paścime maṇḍapasya tu .
bhadrāsane tu sauvarṇe masūrakavarānvite .. 442 ..
 
śubhāstaraṇasaṃyukte prāṅamukhaṃ vivaniveśya ca .
yāgapūrvoktamārgeṇa kalaśe cakrapaṃkaje .. 443 ..
 
gītaṃ nṛttaṃ ca vādyaṃ ca caturdigvedaghoṣitam .
biṃbe ca pūjanaṃ kuryāddeśikaḥ susamāhitaḥ .. 444 ..
 
saviśeṣaṃ yathāvadvai dvijadānāvasānakam .
tatkāle tu viśeṣeṇa guroḥ saṃmānamācaret .. 445 ..
 
vasanaiśca dukūlādyairdevasya prāṅniveditaiḥ .
vividhaiḥ sragvaraiścāpi sugandhaiścandanādikaiḥ .. 446 ..
 
ācāryopi samādāya dukūlādyamanuttamam .
baddhvā coṣṇīṣavat svasmin śirasi dvijasattama .. 447 ..
 
mālyādi ca yathāyogaṃ dhārayan praṇipatya ca .
muhurmuhurdevadevaṃ tato yāganiketanam .. 448 ..
 
saṃprāpya tatra vaikuṇḍe homaṃ kṛtvā yathāpuram .
gatvā devasamīpaṃ tu kṛtvā homasamarpaṇam .. 449 ..
 
saṃvibhāgaṃ pitṝṇāṃ ca yathāvat pratipādya ca .
kumudādīṃśca cakraṃ ca khageśaṃ gaṇanāyakam .. 450 ..
 
indrādilokapālānāṃ dāpayitvā baliṃ kramāt .
tataścaikāyanīṃ śākhāṃ trayīṃ cātharvasaṃyutām .. 451 ..
 
itihāsaṃ purāṇaṃ ca vaiṣṇavaṃ stotramadbhutam .
gītaṃ nṛttaṃ ca vādyaṃ ca śaṃkhabheryādikāṃstathā .. 452 ..
 
vandimaṃgalaśabdāṃśca tathā maṃgalagītakam .
śrāvayitvā yathāyogaṃ darśayitvā vibhostataḥ .. 453 ..
 
kumbhasthaṃ maṇḍalasthaṃ ca devaṃ hṛdi visṛjya ca .
viṣvaksenaṃ samabhyarcya prāgvanmaṇḍalamadhyataḥ .. 454 ..
 
tato devaṃ samāropya yānādau hemanirmite .
sarvamaṃgalasaṃyuktaṃ sarvāṇyāvaraṇāni ca .. 455 ..
 
paribramya ca bāhyādi tvantarāvaraṇāntikam .
prathamāvaraṇe vāpi dvitīyāvaraṇepi ca .. 456 ..
 
maṇḍape devadeveśaṃ viṣṭare viniveśayet .
tatkāle yajamānastu alaṃkṛtya tu deśikam .. 457 ..
 
vastrasrakcandanādyaiśca samāropya ca yānake .
śaṃkhakāhalavāditrabherīpaṭahasaṃyutam .. 458 ..
 
chatradīpasamāyuktaṃ gāyakādisamanvitam .
deśikaṃ devavat smṛtvā svagṛhe saṃpraveśayet .. 459 ..
 
athānuyāgamācāryaḥ kuryādvandhusamanvitaḥ .
astaṃgate dinakare devaṃ saṃpūjya vai kramāt .. 460 ..
 
gulakhaṃḍādisaṃyuktaṃ mudgānnaṃ tu nivedayet .
tatastu bhagavadbhaktāḥ deśāntaranivāsinaḥ .. 461 ..
 
devasyotsavasevārthaṃ ye narāḥ pūrvamāgatāḥ .
teṣāṃ svadeśayānārthaṃ devānujñāpurassaram .. 462 ..
 
kṛtvā visarjanaṃ paścāt devaṃ yāganiketane .
nītvā tatra samāveśya viṣṭare śubhasaṃstare .. 463 ..
 
kumbhapūrvaṃ krameṇaiva catuḥ sthānasthitaṃ vibhum .
yathāvidhi samabhyarcya prabhūtānnasamanvitam .. 464 ..
 
utsavāntoditaṃ kṛtvā snapanaṃ cāpi kalpayet .
yātrābiṃbe dvijaśreṣṭha biṃbe vā snapanārthataḥ .. 465 ..
 
evaṃ krameṇa saṃpūjya pradāpya vidhinā balim .
kumbhamaṇḍalakuṇḍasthān mantreśān mantravittamaḥ .. 466 ..
 
visarjayedyathāvaccayathoktavidhinā tataḥ .
viṣvaksenaṃ yajet paścāddevamantaḥ praveśayet .. 467 ..
 
arghyagandhādinābhyarcya mūlabiṃbe visarjayet .
grāme cāvāhitān vipra kumudādīn gaṇānvitān .. 468 ..
 
santoṣya balidānena saviśeṣaṃ visarjayet .
dhvajasthānaṃ samāsādya kumbhaṃ saṃsthāpya pūrvavat .. 469 ..
 
patatrīśaṃ samabhyarcya dhvajasthaṃ ca viśeṣataḥ .
mahāhavirnivedyātha dhvajasthaṃ vihageśvaram .. 470 ..
 
visarjayitvā svahṛdi kumbhasthe vā khageśvare .
tato'varohayedvipra dhvajaṃ pūrvakrameṇa tu .. 471 ..
 
kumbhasthaṃ vihageśaṃ tu svasmin hṛdi visarjayet .
yadvā garuḍagehaṃ tu gatvā kumbhasthavāriṇā .. 472 ..
 
saṃprokṣya garuḍaṃ tatra kumbhasthaṃ tu visarjayet .
dhvajadaṇḍaṃ dhvajapaṭaṃ tadyaṣṭiṃ tatprapāṃ tathā .. 473 ..
 
ācāryaḥ svayamādadyād yāgopakaraṇānyapi .
anyathā cenmahān doṣaḥ karturdeśādhipasya ca .. 474 ..
 
niṣphalaṃ syāt kṛtaṃ karma vihageśopi kupyati .
yāgakarmaṇi paryāpte tadrātrau vā'parehani .. 475 ..
 
yajamāno guruṃ haimairbhūṣaṇaiḥ kaṭakādibhiḥ .
vasanairgandhapuṣpādyaiḥ alaṃkṛtyābhipūjya ca .. 476 ..
 
uttamāṃ dakṣiṇāṃ dadyāt kharṇaniṣkaśatānvitām .
tatodhikāṃ tu vā dadyāt vibhavasyānuguṇyataḥ .. 477 ..
 
tadardhaṃ madyamaṃ viddhi tatpādaṃ hyadhamaṃ bhavet .
yathāvittānurūpaṃ tu yathāśraddhaṃ tu vā dadet .. 478 ..
 
tadardhaṃ ṛtvijāṃ dadyāt tadardhaṃ paricārake .
anyān gāyakapūrvāṃstu yathāvittānusārataḥ .. 479 ..
 
yāgastu dakṣiṇāhīno niṣphalaḥ syānna saṃśayaḥ .
tasmādvittānuguṇyena deyā cālpāpi dakṣiṇā .. 480 ..
 
evaṃ tu gaditaḥ samyak yātrākhyotsavavistaraḥ .
tatra yo yo viśeṣastu taṃ tamākarṇayādhunā .. 481 ..
 
deśike sādhake vāpi ekasminneva kalpite .
sa eva sakalaṃ karma kuryāt pūrvoditaṃ kramāt .. 482 ..
 
bahuṣveteṣu klṛpteṣu tvekaḥ kuryādyathākramam .
dhvajāṃkuraṃ dhvajāropaṃ utsavārthāṃkurārpaṇam .. 483 ..
 
utsavārambhadivasāt pūrvedyuḥ kautukakriyām .
utsavārambhadivase adhivāsārthamīritam .. 484 ..
 
catuḥ sthānārcanaṃ vipra tathā tīrthāṃkurārpaṇam .
tadrātrāvapi yātrārthaṃ catuḥ sthānārcanakriyām .. 485 ..
 
yātrāpratisarābandhaṃ tathā cāvabhṛdhakriyām .
puṣpayāgadine vāpi catuḥ sthānārcanaṃ tathā .. 486 ..
 
kumbhamaṇḍalakuṇḍasthamantrāṇāṃ ca visarjanam .
dhvajāvarohaṇaṃ caiva prayatnānniyatavrataḥ .. 487 ..
 
tadanye deśikāḥ kuryuḥ sādhakā vā yathākramam .
anyāni sarvakarmāṇi yathāyogaṃ samācaret .. 488 ..
 
kumbhasthasyārcanaṃ kecit kecidbiṃ basya pūjanam .
agnau saṃtarpaṇaṃ kecit kecit snapanakautuke .. 489 ..
 
snapanādyarcanaṃ kecit yathākālaṃ yathāvidhi .
yadyekenaiva śakyaṃ syāccatuḥ sthānārcanaṃ dvija .. 490 ..
 
kartuṃ na kartṛbhedaḥ syāccatuḥsthānārcanāvidhau .
ekasmin pūjane vipra vartamānepi madhyataḥ .. 491 ..
 
kenacidvyādhinā karturaśāktiryadi saṃbhavet .
aṃgādaṃgāntarārambhe āsanādāsanasya hi .. 492 ..
 
śeṣamanyena kartavyaṃ jaṣtvā mūlaṃ sahastakam .
anyathāsaṃbhavetsā cet karturanyastu pūjakaḥ .. 493 ..
 
bhūyaścādita ārabhya pūjanaṃ tu samācaret .
dinoditena mārgeṇa kuryāccedanyathā dvija .. 494 ..
 
kartuḥ syānmānasī pīḍā pūjanaṃ cāpi niṣphalam .
yadotsave niyuktaṃ tu nityasnapanakautukam .. 495 ..
 
tadekadaiva kurvīta rātrāvahani votsavam .
yadā mahotsavavidhau balibiṃbaṃ prayujyate .. 496 ..
 
kālayorubhayoḥ kuryāt karturicchānurūpataḥ .
yātrābiṃbe niyukte tu kuryāt kāladbaye sadā .. 497 ..
 
utsavaṃ mukhayakalpe tu anukalpe mahāmate .
divā vāpi rajanyāṃ vā kuryādyātrotsavaṃ dvija .. 498 ..
 
kumbhe vā viṣṭare cakre yadā kuryānmahotsavam .
tadānīṃ mūlabiṃbe tu yātrā biṃboditāṃ kriyām .. 499 ..
 
sarvāmapi kramāt kṛtvā paribhramaṇavarjitam .
kumbhe vā viṣṭare vāpi darbhamaṃjarije śubhe .. 500 ..
 
cakre vā devamāvāhya arghyādyaiḥ paripūjya ca .
yānādike samāropya sarvasādhanasaṃyutam .. 501 ..
 
grāmādau bhrāmayet prāgvat balidānasamanvitam .
grāmādi balidānoktakāle dadyāt baliṃ sadā .. 502 ..
 
kumudādi gaṇeśānāṃ pālikāvasathepi ca .
utsave devadeveśaṃ sadā sarvatra pūjayet .. 503 ..
 
vastupuṣpādikairbhogaiḥ yathābhimatadiṅmukhaḥ .
āsīno vā sthito bāpi sādhakastu yathāruci .. 504 ..
 
evaṃ tu bhramaṇaṃ kuryāt ekāhādyutsaveṣvapi .
ekāhe pūrvarātre vā yātrā biṃbādhivāsanam .. 505 ..
 
tīrthabiṃbādhivāsaṃ ca tathā karmadine tataḥ .
prātargrāmaṃ paribhrāmya yātrābiṃbaṃ tu pūrvavat .. 506 ..
 
tatpaścādācaret prāgvat tīrthabiṃbādhivāsanam .
aparasmin dine kuryāt puṣpayāgaṃ na vā dvija .. 507 ..
 
trivāsarepi pañcāhe saptāhe tūtsave dvija .
āraṃbhāhāttu pūrvedyuḥ yātrā biṃbādhivāsanam .. 508 ..
 
tīrthāhāt pūrvarātrau tu tīrthabiṃbādivāsanam .
tīrthāhādaparasmin vai puṣpayāgaṃ samācaret .. 509 ..
 
ekāhāt saptarātrāntamusavānāṃ catuṣṭaye .
puṣpāpacayalīlāṃ ca mṛgayāmapi nācaret .. 510 ..
 
daśāhādiṣu sarveṣu navāhoditavartmanā .
sarvaṃ kuryādyathāyogaṃ karturicchānurūpataḥ .. 511 ..
 
svayaṃ vyakte vimānādau sthāne tu na samācaret .
ekāhāt saptarātrāntamutsavānāṃ catuṣṭayam .. 512 ..
 
tathā tatrānukalpoktamutsavaṃ na samācaret .
svayaṃ vyakte jalakrīḍā bhavennānyatra kalpayet .. 513 ..
 
ekāhādyāstu sakalā utsavā vatsarīntimāḥ .
bahuberavidhāne tu kartavyā dvijasattama .. 514 ..
 
ekatripañcasaptāhanavāhadvādaśāhikāḥ .
ekaberavidhāne tu kartavyā nānyathā bhavet .. 515 ..
 
grāme vā nagare vāpi pratilomānadhiṣṭhite .
aśūnye pattane vāpi rathyāsu susamācaret .. 516 ..
 
balidānādikaṃ sarvaṃ anyathā ced dvijottama .
antarāvaraṇeṣveva vibhoḥ kuryānmahotsavam .. 517 ..
 
devasya yātrākarmārthaṃ praveśaśca vinirgamaḥ .
bhavettadagradvāreṇa sarveṣvāvaraṇeṣvapi .. 518 ..
 
praveśanirgamaau syātāṃ grāmādyabhimukhena vā .
pradhānairnetarairdvāraiḥ kāryau veśavinirgamau .. 519 ..
 
nopadvaurairna śaubhaisca nopaśobhaiḥ kadācana .
yadi kuryāt pramādena taddeśanṛpaterbhavet .. 520 ..
 
pradhānasya viparyāsaḥ svasthānapracyutistathā .
grāmādāvapi viprendra prākārādipariṣkṛte .. 521 ..
 
yātrā karmaṇi devasya praveśaścāpi nirgamaḥ .
upadvārairna kartavyaḥ kṛte yātrādi niṣphalam .. 522 ..
 
grāmasyāpi vināśaḥ syāt tato deśādhipasya ca .
caturṣvapi pradhāneṣu viśeṣamavadhāraya .. 523 ..
 
devāgārasya pūrvasyāṃ diśi grāmādikaṃ yadi .
pratyakdiksaṃsthitadvārā bhavettatroditadvayam .. 524 ..
 
grāmādikaṃ bhavet pratyak yadā devagṛhasya tu .
prāgdvāreṇa tadā syātāṃ praveśaśca vinirgabhaḥ .. 525 ..
 
yadā grāmādikaṃ klṛptaṃ prāsādasya tu dakṣiṇe .
tadānīmuttaradvārā prāgdvārā vā puroditā .. 526 ..
 
yadā devagṛhasyodak grāmādyaṃ parikalpitam .
tadānīṃ dakṣiṇadvārā pratyagdvāreṇa vā bhavet .. 527 ..
 
praveśādyaṃ dvayaṃ yadvā dakṣiṇottaradiksthite .
grāmādāvapi viprendra prākpratyakdvāradeśataḥ .. 528 ..
 
praveśanirgamau mukhyakalpe tu vihitau dvija .
anukalpe tadanyābhyāṃ dvārābhyāṃ parikīrtitau .. 529 ..
 
devāgārāṃgabhūte tu tasmāddūreṇa saṃsthite .
grāmādau debadevasya yātrāyāṃ veśanirgamau .. 530 ..
 
kathitau sannikṛṣṭetha vidhānamavadhāraya .
prāsādapūrvadiksaṃsthe grāme prāgagravīdhiṣu .. 531 ..
 
madhyavīthyagradeśena paścimaśthena vai vibhoḥ .
praveśanirgamau syātāṃ etatpaścimasaṃsthite .. 532 ..
 
madhyavīthyagradeśena pūrvadikasaṃsthitena ca .
dakṣiṇottarasaṃsthe tu yathāyogaṃ samācaret .. 533 ..
 
grāmādyaṃ na kṛtaṃ yatra kṛtā rathyāvṛtistadā .
rathyāvaraṇadevānāṃ baliṃ datvā tu pūrvataḥ .. 534 ..
 
paścādgrāmoktadevānāṃ tatraiva ca baliṃ dadet .
sarveṣāṃ ca kramādevaṃ devayātrāṃ dvirācaret .. 535 ..
 
grāmamadhyoditaṃ kuryānmukhyadvārārthadeśataḥ .
rathyāvṛtistu na kṛtā yadā grāmaḥ kṛtastadā .. 536 ..
 
yathyāvṛtyuktadevānāṃ na tatra pradadedbalim .
tadarthī devayātrāpi na kartavyā mahāmate .. 537 ..
 
yadā tu vīthyāvaraṇaṃ grāmaścāpi na kalpitaḥ .
tadā grāmoktadevānāṃ bahirāvaraṇe balim .. 538 ..
 
taduktadevabalyante pradadyāttu dine dine .
grāmokta devayātrāṃ ca tathā tatra samācaret .. 539 ..
 
grāmamadhye tu yat karma vihitaṃ tat samācaret .
baliṣīṭhe tadā sarvaṃ yathoktavidhinā dvija .. 540 .. .
bāhyāvṛtyādau na tadā kuryāttat prathamāvṛtau .
tadabhāve tu tat sarvaṃ prāsādadvārapūrvataḥ .. 541 ..
 
yadā grāmādike klṛptā devayātrotsavakriyā .
rāṣṭrakṣobhādivighnena yadi kartuṃ na śakyate .. 542 ..
 
evameva tadāpi syāt devayātrotsavakramaḥ .
balidānodite kāle balidānaṃ samācaret .. 543 ..
 
kumudādigaṇeśānāṃ prathamāvaraṇepi ca .
pālikāvasathe cāpi maṇḍape yāganirmite .. 544 ..
 
grāmādikepi viprendra nityaṃ sthānacatuṣṭaye .
yadi rathyāvṛtiḥ klṛptā tatrāpi ca baliṃ dadet .. 545 ..
 
grāmādye sagaṇānāṃ tu baliṃ dadyāddine dine .
anyasthānacatuṣke tu kevalānāṃ baliṃ dadet .. 546 ..
 
grāmādyaṃ pālikāvāsaṃ vinānyatra samācaret .
devaprāgādiyogena baliṃ sthānatrayepi ca .. 547 ..
 
grāmādau notsavaṃ kuryādyojanāt parataḥ sthite .
nadyādivyavadhānepi klṛpte vā yojanāvadheḥ .. 548 ..
 
grāmādau utsavaṃ kuryāt svatantre vāṃga eva vā .
devatāntarayātrārthaṃ nirmiṃte nagarādike .. 549 ..
 
na kuryāddevadevasya vibhoryātrotsavakriyām .
vibhoryātrotsavārthaṃ tu kalpite nagarādike .. 550 ..
 
debatāntarayātrāṃ tu na kadācit samācaret .
grāmādyaṃgatayā klṛpte prāsāde tu mahamate .. 551 ..
 
tadaṃginaṃ tu grāmādyaṃ vinānyatra balikriyām .
na kalpayeddevayātrāṃ tathaiva na samācaret .. 552 ..
 
devatāntarakalyāṇe vartamāne kadācana .
devatāntarayātrārthaṃ toraṇāni kṛtānyapi .. 553 ..
 
devadevasya yāgārthaṃ na sbīkuryāt kadācana .
ekasminnutsavenaiva dadyād grāmadvaye balim .. 554 ..
 
na kuryāddevayātrāṃ ca kṛtā cennipphalā bhavet .
tathā dhvajadvayaṃ na syāt bhedachidrādidūṣite .. 555 ..
 
paṭasthe vihagendre tu kuryāt sandhānameva tu .
taccedaśakyaṃ tattyakatvā kṛtvānyaṃ prāgvadācaret .. 556 ..
 
anyathā tatparityāge doṣaḥ syādrājarāṣṭrayoḥ .
evaṃ tu devadevasya utsavaṃ kalpayettu yaḥ .. 557 ..
 
iha loke sukhaṃ bhuktvā ciraṃ bhogān yathepsitān .
dehasanyāsakāle tu prāpnoti bhagavatpadam .. 558 ..
 
yātrāyāṃ vartamānāyāṃ anugacchanti ye vibhum .
pade pade kratuphalaṃ labhante te narottamāḥ .. 559 ..
 
ye toṣayanti te kāle devadevaṃ jagatpatim .
vividhairūpacāraistu chatracāmarapūrvakaiḥ .. 560 ..
 
aihikāmupmikān bhogān prāpnotyabhibhatān sadā .
iti samyaṅmuniśreṣṭha kīrtito vatsarotsavaḥ .. 561 ..
 
evaṃ naimittikaṃ cānyaṃ kuryādekāhamutsavam .
dhvajārohādipūrvoktayātrāṃgaparivarjitam .. 562 ..
 
vibhavānuguṇaṃ vipra viśeṣasnapanānvitam .
mahatā haviṣā yuktaṃ yathāśraddhānurūpataḥ .. 563 ..
 
tasmin pradānanakṣatre patrapuṣpaphalānvite .
pañcaviṃśatikumbhāṃstu sthāpayitvābhiṣecayet .. 564 ..
 
caitre māsi punarvasvoḥ vasantotsavamācaret .
tasmiṃstu śukladvādaśyāṃ kuryāddamanakotsavam .. 565 ..
 
pavitrārohavat kuryāt catusthānārcanādikam .
bhūṣaṇānyuttamādīni kuryāddamanakaistathā .. 566 ..
 
tattu saṃkhyāvirahitaṃ yathāśobhānurūpataḥ .
pañcaviṃśatikumbhāṃstu sthāpayitvābhiṣecayet .. 567 ..
 
eko ha vai nārāyaṇa iti prāvkalaśena tu .
tasya dhyānāntasthasyeti dvitīyakalaśena tu .. 568 ..
 
atha punareva nārāyaṇa iti tṛtīyakalaśena tu .
atha punareva nārāyaṇa iti caturthataḥ .. 569 ..
 
sahasraśīrṣā puruṣa iti pañcamakumbhataḥ .
patiṃ viśvasyātmeśvaramiti vai ṣaṣṭhakumbhataḥ .. 570 ..
 
nārāyaṇa paraṃ brahna iti vai saptamena tu .
yacca kiṃcijjagatyasmin iti hyaṣṭamakumbhataḥ .. 571 ..
 
anantamavyayaṃ kavimiti navamenābhiṣecayet .
ato niṣṭyā vitastyāṃ tu iti syāddaśamena vai .. 572 ..
 
santataṃ sirābhistu lamityekādaśena tu .
tasya madye mahānagniriti dvādaśamena vai .. 573 ..
 
santāpayati svaṃ dehamiti trayodaśamena vai .
nīlatoyadamadyasthā iti caturdaśamena vai .. 574 ..
 
tasyāśśikhāyā madhye iti pañcadaśamena vai .
sarvasya vaśinaṃ devaṃ iti ṣoḍaśamena tu .. 575 ..
 
bahirāvaraṇasthaistu kalaśairabhiyecayet .
bahirāvaraṇe nāsti iti prāksaṃsthitena tu .. 576 ..
 
yannābipajhādabhavaditi vahnigatena tu .
dhṛtordhvapumḍraṃ parameti yāmyadikasaṃsthitena tu .. 577 ..
 
dakṣiṇe tu bhuje vipraḥ iti yātugatena vai .
viṣṇunāktamaśrantīti vāruṇīdiksthitena tu .. 578 ..
 
puṃpradhāneśvaro viṣṇuriti vāyugatena vai .
ya imāṃ mahopaniṣadamiti somagatena tu .. 579 ..
 
omite prathamaṃ nāma itīśānagatena tu .
puruṣohaṃ vai vāsudeva iti madhyagatena tu .. 580 ..
 
yadvā puruṣasūktīyairmantraiḥ ṣoḍaśabhiḥ kramāt .
bahirāvaraṇasthaistu kalaśairamiṣicya ca .. 581 ..
 
pūrvoktairbrahnasūktasthairmantrairdvidvikasaṃkhyayā .
antarāvaraṇasthaistu saṃsnāpya kalaśaiḥ kramāt .. 582 ..
 
avaśiṣṭaistribhiścānte madhyakuṃbhena secayet .
rajanīcūrṇasaṃpūrṇān saṃsthāpya navakumbhakān .. 583 ..
 
arghyādyairarcayitvā tu cakraraśmisamaprabhān .
rajanīcūrṇanicayān dhyātvā tairamiṣecayet .. 584 ..
 
sarvavighnanirāsārthaṃ sarvasaṃpūraṇāya ca .
dakṣiṇe tu bhuje vipra iti prāksaṃsthitena ca .. 585 ..
 
nicikidvā suṣaṇamiti vahnigatena tu .
prate viṣṇo abja cakre iti yāmyagatena tu .. 586 ..
 
ebhirvayamurukramasyeti yātugatena tu .
dhṛtordhvapuṇḍraḥ kṛtacakreti paścimāśāgatena tu .. 587 ..
 
pavitramityagniriti vāyugatena tu .
caraṇaṃ pavitraṃ vitatamiti somagatena tu .. 588 ..
 
lokasya dvāramarcimaditi rudragatena tu .
mantrairetaistu cāṣṭābhiḥ anyaiḥ saudarśanaistathā .. 589 ..
 
saṃsnāpya madhyakumbhena śuddhodairabhiṣicya ca .
mahopaniṣadantasthaiḥ brahnasūktaiḥ puroditaiḥ .. 590 ..
 
mantraiścaturbhiḥ puṃsūktaiḥ mantraiḥ ṣoḍaśabhistathā .
vāsudevadviṣaṭkārṇabrāhnaṇadvitayena tu .. 591 ..
 
oṃkārādipavitrāntaiḥ catubhirvyāpakaistathā .
sahasradhārayā devaṃ snāpayedvidhipūrvakam .. 592 ..
 
yadvā dviṣaṭkamantreṇa sarvaṃ snapanamācaret .
tato'nyaiḥ sakalairbhogaiḥ prāgvadiṣṭvā krameṇa tu .. 593 ..
 
sarvaiḥ puroditairmantraiḥ dviṣaṭkārṇena vā dvija .
homaṃ kṛtvā viśeṣeṇa samidbhistrimadhuplutaiḥ .. 594 ..
 
tato damanakāropamācarettu yathāvidhi .
atrānuktaṃ tu sakalaṃ pavitrārohavadbhet .. 595 ..
 
māghamāse punarvasvoścaitre vā dvitayepi vā .
vaiśākhe śravaṇe ṛkṣe rohiṇyāṃ śravaṇe tathā .. 596 ..
 
ārdrāyāṃ mārgaśīrṣākhye āṣāḍhe hastatārake .
kārtike māsi rohiṇyāmanyeṣvevaṃvidheṣvapi .. 597 ..
 
avatāradineṣvevaṃ kuryādekāhamutsavam .
grāme vā nagarādye vā sarveṣvāvaraṇeṣu vā .. 598 ..
 
śubhalīlāsamāyuktamācarettu paribhramam .
pakṣe pakṣe ca dvādaśyāṃ māsi māsi tathaiva ca .. 599 ..
 
amāvāsyāṃ paurṇamāsyāṃ śravaṇe cottare dine .
anyeṣvapi praśasteṣu vibhavecchānurūpataḥ .. 600 ..
 
yajamānādijanmarkṣe caitrādi viṣuvadvaye .
ayanadvitaye cāpi sūkṣmasthūle viśeṣataḥ .. 601 ..
 
tathā cāgrayaṇākhyaṃ tu vatsare vatsare dvayam .
āṣāḍhe pūrvaphalgunyāṃ puṣye caiva viśeṣataḥ .. 602 ..
 
māghamāse tu pañcamyāṃ saptamyāmathavā dvija .
viśeṣayajanaṃ kuryādvibhavecchānurūpataḥ .. 603 ..
 
ekādaśyāṃ mārgaśīrṣe pūrvapakṣe viśeṣataḥ .
kuryādviśeṣayajanaṃ tta saṃśrāvayedvibhum .. 604 ..
 
sadāgamādikān sarvān vedān vai vedaghoṣaṇam .
itihāsapurāṇaṃ ca tathā daivaṃ ca mānuṣam .. 605 ..
 
vedepavṛhnaṇaṃ tvanyat saṃskṛtaṃ prākṛtaṃ tu vā .
bhāṣāntaragataṃ vāpi yathāśraddhānurūpataḥ .. 606 ..
 
evaṃ viśeṣayajanaṃ dvādaśyāṃ tu samācaret .
pāyasānnaṃ gulānnaṃ vā prabhūtaṃ vinivedayet .. 607 ..
 
samāpte bhagavadvyāge pāraṇaṃ tu samācaret .
etattithidvayayutamuttamaṃ vratamīritam .. 608 ..
 
ataḥ paraṃ syādvistāro vibhavecchānurūpataḥ .
tadādipaurṇamāsyāntaṃ pañcamyantaṃ tu vā dvija .. 609 ..
 
daśamyamāvāsyāntaṃ vā pañcamī daśamī tu vā .
evaṃ triṃśaddināntaṃ tu vibhavānuguṇaṃ bhavet .. 610 ..
 
vaiśākhe ca viśākharkṣe viśeṣayajanaṃ bhavet .
sahakāraphalaiḥ pavkaiḥ gulakṣīrādipācitaiḥ .. 611 ..
 
kārtike māsi kārtikyāṃ viśeṣārcanamācaret .
ghṛtatailamahādīpaiḥ prabhūtairdarśayet prabum .. 612 ..
 
śubhairanyairlājapūrvaiḥ śubhairbhakṣyādibhiḥ saha .
phalapuppādikaiḥ pūtaiḥ tattatkāle samarcayet .. 613 ..
 
pauṣe māsi ca puṣye tu viśeṣasnapanānvitam .
kārtike māsi viprendra śuklaikādaśikā tu yā .. 614 ..
 
tasyāmupoṣya rātryāṃ tu jāgareṇa jagatpatim .
tatkālocitarāgotthaiḥ toṣayitvā tu gītakaiḥ .. 615 ..
 
brāhne muhūrte saṃprāpte viśeṣeṇa yajedvibhum .
saṃśrāvayedgītakāni stotrāṇi vividhāḥ kathā .. 616 ..
 
homāvasānaṃ sarvaṃ tu saviśeṣaṃ samācaret .
tatkāle ye ca gāyanti tacca śrṛṇvanti ye janāḥ .. 617 ..
 
teṣāṃ puṇyaphalāvāptiṃ kaḥ śaknotyabhivarṇitum .
ācāryāḥ sādhakā vāpi kurvīrannevamutsavam .. 618 ..
 
ācāryāsteṣu soṣṇīṣā bhaveyussottarīyakāḥ .
akaṃcukāḥ sadā vipra sādhakāḥ syuḥ sakañcukāḥ .. 619 ..

Chapter - 18
śrīḥ .
aṣṭādaśo'dhyāyaḥ .
sanakaḥ .
nityanaimittikādyeṣu yāgeṣu vadatāṃ vara .
mānaṃ tu prāpaṇādīnāṃ śrotumicchāmi tadvada .. 1 ..
 
śāṇḍilyaḥ .
nitye naimittike kāmye prāyaścitte tathaiva ca .
mānaṃ navavidhaṃ vipra śrṛṇu mukhyānukalpayoḥ .. 2 ..
 
kramāt prāpaṇapūrvāṇāṃ dravyāṇāmuttamādikam .
atraikamūrterekasmin kāle bhāradvayena tu .. 3 ..
 
kalpayet prāpaṇaṃ caitaduttamottamasaṃjñitam .
ekaikaṃ droṇamānena kṛmāddhrāsaṃ samācaret .. 4 ..
 
adhamādhamasaṃjñaṃ syādyatā droṇacatuṣṭayam .
mukhyakalpamimaṃ viddhi anukalpaṃ śraṇuṣva me .. 5 ..
 
mukhyamūrtestvathaikasmin yāge bhāreṇa kalpitam .
uttamottamasaṃjñaṃ tu prāpaṇaṃ dvijasattama .. 6 ..
 
āḍhakadvayahīnaṃ tadbhaveduttamamadhyamam .
adhamādhamakaṃ yāvadevaṃ hvāsaṃ samācaret .. 7 ..
 
yathā droṇadvayaṃ vipra adhamādhamasaṃjñitam .
yadvāḍhakadvayaṃ proktamadhamādhamasaṃjñitam .. 8 ..
 
krameṇa tasmādārabhya droṇārdhaṃ vardhayeddvija .
athottamottamaṃ vipra sārdhadroṇacatuṣṭayam .. 9 ..
 
kuryādāḍhakamātraṃ tu prāpaṇaṃ saṃkaṭe sati .
puruṣāśanamātraṃ vā bhaved dravyānurūpataḥ .. 10 ..
 
āḍhakadvayamānena tadardhenāthavā dvija .
pṛthakpātreṣu nirdiṣṭaṃ yāvadbhāradvayāvadhi .. 11 ..
 
nitye naimittike kāmyaprāyaścittākhyayorapi .
vidhireṣa samānaḥ syādata ūrdhvaṃ mahāhaviḥ .. 12 ..
 
daśaikabhāramātraṃ tu utamottamasaṃjñitam .
mahodano'nukalpe tu bhārai ka hrāsamācaret .. 13 ..
 
adhamādhamaparyantamasmin bhāradvayaṃ yathā .
yadvā viṃśatibhāraṃ tu uttamottamasaṃjñitam .. 14 ..
 
bhāradvayadvayahrāsaṃ yathā syādadhamādhame .
caturbhārapramāṇaṃ tu mukhyakalpe vidhiṃ śrṛṇu .. 15 ..
 
ekabhāravihīnaistu triṃśadbhāraiḥ prakalpitam .
uttamottamasaṃjñaṃ tu bhārāṇāṃ tu trayaṃ trayam .. 16 ..
 
hrāsayetkramayogena yathā syādadhamādhame .
pañcabhārapramāṇaṃ tu evaṃ vā parikalpayet .. 17 ..
 
pañcāśadbhāramātraṃ syāt uttamottamasaṃjñitam .
pañcapañcaparityāgādevaṃ navavidhaṃ bhavet .. 18 ..
 
daśabhārapramāṇaṃ tu yathā syādadhamādhame .
asmādūrdhvaṃ tu gṛhnīyānmahodanavidhau dvija .. 19 ..
 
sahasrabhāraparyantaṃ vibhavecchānurūpataḥ .
mātrārthaṃ taṇḍulaṃ śreṣṭhamāḍhakatrayakalpitam .. 20 ..
 
adhamādhamaparyantaṃ prasthaṃ prasthaṃ tu hrāsayet .
mukhyakalpe bhavecchreṣṭhaṃ sārdhadroṇavinirmitam .. 21 ..
 
prasthadvayadvayahrāsamācarettu yathākramam .
adhamādhamamānaṃ syādyathā droṇārdhakalpitam .. 22 ..
 
adhamāḍhakamānasya haviṣo mukhyakalpane .
mātrārthaṃ taṇḍulaṃ prasthaṃ tadardhamanukalpake .. 23 ..
 
havirnṛddhikameṇaiva mātrāvṛddhiṃ samācaret .
adhamasyaikakalpe tu droṇārdhaṃ parikalpayet .. 24 ..
 
mātrārthamanukalpe tu āḍhakaṃ parikalpayet .
taṇḍulāddviguṇaḥ śālirmātrā syāduttamottamā .. 25 ..
 
samānā madhyamā proktā tadardhā kīrtitādhamā .
śālivatkalpitavyā syādvījamātrā tridhā sthitā .. 26 ..
 
vījānāmapyabhāve tu mudgamekaṃ praśasyate .
vījeṣvekatamaṃ vāpi tattatkālānurūpataḥ .. 27 ..
 
taṇḍulena samā mukhyā tilamātrā prakīrtitā .
tadardhā madyamā proktā pādamānā kanīyasī .. 28 ..
 
yathā vibhavamānaḥ syādriktavittāḍhyamānayoḥ .
śālimātrā na kartavyā yāge snapanavarjite .. 29 ..
 
anyā mātrāḥ prakalpyāḥ syuḥ sarvasminnarcanāvidhau .
mukhyamūrtyucitānmānādadhikena na kalpayet .. 30 ..
 
pramāṇenāṅgabimbānāṃ sarvaṃ tu havirādikam .
tadyāpyadhikakālaṃ tu havirādyaṃ na kalpayet .. 31 ..
 
annādāḍhakamānātsyāt puruṣāśanamātrakāt .
prāsādayajane hrāsaṃ na kadācit samācaret .. 32 ..
 
mātrā taṇḍulamānaṃ ca śālimānaṃ tathaiva ca .
na hrāsayenmuniśreṣṭha mānādāḍhakanirmitāt .. 33 ..
 
svagṛhe yajane kuryādvibhavecchānerūpataḥ .
ājyādīnāmatho mānaṃ vakṣye tadavadhāraya .. 34 ..
 
annasyāḍhakamānasya ghṛtaṃ tu kuḍubatrayam .
uttamottamasaṃjñaṃ tu mukhyakalpakrameṇa tu .. 35 ..
 
ekaikamuṣṭihānyā tu navadhaitat prakīrtitam .
anukalpe ghṛtaṃ vipra sārdhaṃ tu kuḍubaṃ bhavet .. 36 ..
 
ardhārdhamuṣṭihānyā tu taccāpi navadhā smṛtam .
dviguṇaṃ ghṛtamānaṃ syāt mudgānnaparikalpane .. 37 ..
 
annavṛddhikrameṇaiva ghṛtavṛddhiṃ samācaret .
karmavyānyupadaṃśārthaṃ mūlāni ca phalāni ca .. 38 ..
 
viṃśatpalāni proktāni uttamottamasaṃjñayā .
annasyāḍhakamānasya mukhyakalpakrameṇa tu .. 39 ..
 
ekaikapalahānyā tu tadetannavadhā bhavet .
uttamaṃ dvādaśapalamanukalpe krameṇa tu .. 40 ..
 
ekaikapalahāniḥ syādadhamādhamapaścimam .
mudgabhedopadaṃśastu āḍhake ghṛtamānavat .. 41 ..
 
mudgānne mudgamānastu taṇḍulena samo bhavet .
mukhyaḥ pādavihīnastu madhyamaḥ parikīrtitaḥ .. 42 ..
 
ardhamāno'dhamaḥ proktastasmānna hrāsamācaret .
nālikeraphalaṃ caikamāḍhakasya prakīrtitam .. 43 ..
 
tadardhaṃ madhyamaṃ proktaṃ tadardhamadhamaṃ bhavet .
lavaṇaṃ ca marīcādi yathāyogaṃ samācaret .. 44 ..
 
taṇḍulādaṣṭaguṇitaṃ payaḥ syāt pāyasodane .
madhyamaṃ pādahīnaṃ syādadhamaṃ syāttadardhakam .. 45 ..
 
kṣīrābhāve nālikerapayasā parikalpayet .
ubhayoḥ payasorvāpi miśraṇaṃ samamānayoḥ .. 46 ..
 
guḍābrasyāḍhakasyātha gulānāṃ triṃśataṃ palam .
uttamaṃ viṃśatiścaiva madhyame daśamaṃ bhavet .. 47 ..
 
taṇḍulādardhamāno vā mudgabhedastadardhakaḥ .
athavā samamāno vā pāyasānnaguḷānnayoḥ .. 48 ..
 
ekaṃ cāpūpamānaṃ syāt kuḍubadvayakalpitam .
mukhyaṃ tadardhaṃ madhyaṃ syāttadardhamadhamaṃ bhavet .. 49 ..
 
mudgabhedastaṇḍulārdhastatpādo vā yathāruci .
ekasyāpūpamānasya ṣaṭpalaṃ tu guḷaṃ bhavet .. 50 ..
 
athavaikapalaṃ vāpi saṃkaṭe parikalpayet .
nāḷikerapalaṃ caikaṃ tadardhaṃ pādameva vā .. 51 ..
 
ekasyāpūpamānasya yathāpākaṃ ghṛtaṃ bhavet .
lavanaṃ ca marīcādyaṃ yathāyogaṃ tu pūrvavat .. 52 ..
 
śatatrayaṃ ṣaṣṭyadhikamapūpānāṃ taduttamam .
catvāriṃśatkramāddhrāse catvāriṃśattathāntime .. 53 ..
 
pūgīphalāni tāmbūlīdalāścāśītisaṅkhyayā .
evaṃ prakalpitaṃ brahnannekaṃ tāmbūlamucyate .. 54 ..
 
tasmānnyūnaṃ na kartavyaṃ prāsādeṣu kadācana .
mukhyakalpe dvisāhasraṃ kramukīphalamucyate .. 55 ..
 
tasmāddviguṇamānaṃ tu tāmbūlīdalamīritam .
uttamottamametattu aśītirdvicatuḥkramāt .. 56 ..
 
hrāsayedubhayaṃ vipra yathā syādadhamādhame .
śatāni sapta viṃśacca phalāni syurdalāni ca .. 57 ..
 
caturdadaśaśatāni syuścatvāriṃśacca sattama .
ekasya tāmbūlakasya ahgānāṃ mānamucyate .. 58 ..
 
elālavaṅgalakkolajātīnāṃ niṣkapādakam .
mānaṃ syāccandanasyāpi cūrṇasyāpi tathaiva ca .. 59 ..
 
karpūramaṣṭamānaṃ tu nāḷikeraphalārdhakam .
mātuḷaṅgaphalārdhaṃ ca tailamuṣṭyaṣṭamāṃśakam .. 60 ..
 
evameva krameṇaiva hyaṅgānāṃ vṛddhimācaret .
uttamottamapūjāyāṃ candanaṃ dvipalaṃ bhavet .. 61 ..
 
sapādaṃ mukhyakalpe tu dvidviniṣkavihīnakam .
adhamādhamakaṃ yāva danukalpe śrṛṇuṣva me .. 62 ..
 
palamekaṃ saniṣkaṃ syānniṣkaikaṃ hrāsayet kramāt .
candanaṃ niṣkamānaṃ tu yathā syādadhamādhame .. 63 ..
 
snapane candanaṃ mānaṃ mukhyakalpe'vadhāraya .
aṣṭādaśapalaṃ mānamuttamottamasaṃjñitam .. 64 ..
 
paladvayadvayahrāso yāvat syādadhamādhamam .
anukalpe nava palaṃ snapane candanaṃ bhavet .. 65 ..
 
home candanamānaṃ tu pūjoktādardhakaṃ bhavet .
tadardhaṃ vā yathāyogaṃ bāhlike mānamucyate .. 66 ..
 
pūjācandanavanmānaṃ mukhyakalpānukalpayoḥ .
tathā karpūramānaṃ tu tadardhaṃ vā dvijottama .. 67 ..
 
āḍhakaṃ haimamudakaṃ kuḍubadvayasaṃyutam .
kuḍubadvayadvayahrāsamācaredantimāvadhi .. 68 ..
 
mukhyakalpamimaṃ viddhi hyanukalpe tadardhakam .
kṛṣṇāṅgarāgaṃ mukhye tu sārdhaniṣkacatuṣṭayam .. 69 ..
 
niṣkārdhakramahrāsena navadhā parikīrtititam .
anukalpe tadardhena navadhā mānamīritam .. 70 ..
 
kṛṣṇāṅgarāgavanmānaṃ bhavenmṛgamadasya ca .
kastūrikāyāsca tathā mānaṃ navavidhaṃ bhavet .. 71 ..
 
dravyāṇāṃ snapanoktānāṃ niṣkāṣṭādaśakaṃ tu vā .
navakaṃ vottamotkṛṣṭaṃ yathā syādadhamādhamam .. 72 ..
 
niṣkadvayaṃ tathaikaṃ vā bhavettatkalpayettathā .
evaṃ vijñāya mānādyaṃ saṃskṛtya havirādikam .. 73 ..
 
ārādhayeddeśikendro yathā śāstroditakramāt .
ācāryaḥ sādhako vā'nnaṃ pācayetpācakaiḥ sadā .. 74 ..
 
svayaṃ vā .pi yathāyogaṃ mantrajñānāmasannidhau .
teṣāmācāryapūrvāṇāṃ saṅkhyāniyama ucyate .. 75 ..
 
śrīraṅgākhyavimānādau svayaṃ vyakte mahāmate .
prāsāde ca tathā siddhaiḥ vibudhaiśca pratiṣṭhite .. 76 ..
 
ācāryān śāstravihitāṃścaturaḥ parikalpayet .
aṣṭau dvādaśa ṣaḍvātha kalpyāḥ syuḥ pañca vā mune .. 77 ..
 
pradhānaguruṇā sārdhaṃ kalpyā hyekottarāstu vā .
yathā vihitasaṅkhyā vā saha tena mahāmune .. 78 ..
 
evameva bhavet saṅkhyā ṛṣibhiḥ parikalpite .
manuṣyanirmite sthāne'pyevabheva samācaret .. 79 ..
 
ācāryāṇāṃ yathoktānāṃ yogyānāmapyasannidhau .
ācāryāstu trayaḥ kalpyāḥ dvāveko vā mahāmate .. 80 ..
 
mūlabimbādi pūjārthamācāryā mukhyakalpake .
kalpyāḥ sādhakamiśrā vā madhyakalpe'nukalpake .. 81 ..
 
kevalāḥ sādhakāḥ kalpyā yathā vihitasaṅkhyayā .
catvāraḥ sādhakāḥ kalpyāḥ ṣaḍaṣṭau dvādaśāthavā .. 82 ..
 
ṣoḍaśāthāpi vibhave nānyathā parikalpayet .
svayaṃvyaktādikeṣvevaṃ kalpyāḥ pañcavidheṣvapi .. 83 ..
 
sthāneṣu mānuṣeṣvadya viśeṣaḥ parikīrtyate .
vyāmiśrayājibhirvarṇaiḥ sthāne tu parikalpyate .. 84 ..
 
evaṃ vihitasaṅkyāḥ syurācāryāḥ sādhakāstathā .
mukhyakalpe'nukalpe tu kevalārādhakān daśa .. 85 ..
 
yathoktasaṅkhyairācāryaiḥ sahitān parikalpayet .
mūlabimbasya pūjārthaṃ tadevaṃsaṅkhyakāstute .. 86 ..
 
kalpane pañcasaṅkhyāyāstathā pañcadaśa smṛtāḥ .
teṣāṃ tu deśikendrāṇāmekadvitritvakalpane .. 87 ..
 
ekādaśa dvādaśa ca trayodaśa ca te kramāt .
tasmādārādhakānāṃ tu daśasaṅkhyāṃ tu kevalām .. 88 ..
 
na kalpayettu sarvatra tasmācchāstroktamācaret .
mānuṣyādvyatirikteṣu svayaṃ vyaktādiṣu dvija .. 89 ..
 
yathā vihitasaṅkhyāḥ syurācāryāssādhakāstathā .
nitye naimittike kāmye prāyaścitte'pi sarvadā .. 90 ..
 
daśasaṅkhyā na kalpyā syāt uktanyāyena kalpayet .
mūlabimbādipūjārthaṃ tathā bāhyasthamūrtiṣu .. 91 ..
 
kṛte sati mahān doṣastadā syādrājarāṣṭrayoḥ .
mahadbhayaṃ syāt sthānasya kartuḥ kārayitustathā .. 92 ..
 
tasmāduktena mārgeṇa tattatsaṅkhyāḥ prakalpayet .
parivāreṣu yāgaḥ syāccaturbhirvā ṣaḍaṣṭabhiḥ .. 93 ..
 
dvādaśabhiḥ ṣoḍaśabhiḥ sādhakaiḥ parikalpitaiḥ .
gopure maṇḍape sāle prāṅkaṇe mālikādike .. 94 ..
 
sthāpitaṃ vaibhavaṃ mūrtaṃ prādurbhāvaṃ tu vā dvija .
prādurbhāvāntaraṃ mukyaṃ yadyanmūrtaṃ pratiṣṭhitam .. 95 ..
 
tattadyāge'tha catvāraḥ ṣaḍaṣṭau dvādaśātha vā .
saṅkalpyāḥ sādhakā vipra kalpyāḥ ṣoḍaśa vā dvija .. 96 ..
 
ta eva parivārārthaṃ kalpanīyāstu vā dvija .
gopurādau sthāpiteṣu bimbeṣvapi sadārcane .. 97 ..
 
deśikā eva saṃkalpyāḥ tadyogyānāmasannidhau .
parivārapade yogyā ananyā brāhnaṇā dvija .. 98 ..
 
dīkṣitā brāhnaṇā vāpi karmajñāḥ karmakauśalāḥ .
śrīraṅgādau svayaṃ vyakte sthāne tu paricārakāḥ .. 99 ..
 
aśītisaṅkhyāsaṅkhyātāḥ pācakāśca ta eva hi .
siddhapratiṣṭite sthāne saptatyeva tu te smṛtāḥ .. 100 ..
 
devapratiṣṭhite ṣaṣṭirdvāviṃśadṛṣikalpite .
manuṣyanirmite syāne triṃśadviṃśattathāpi vā .. 101 ..
 
athabā bhāramātrānnapacanādiṣu karmasu .
ekāyanā dīkṣitā vā catvāro vā trayo'pi vā .. 102 ..
 
evaṃ bhārānusāreṇa krameṇa parivardhayet .
yathā syādṛtubhāreṣu dvādaśāṣṭādaśa dvija .. 103 ..
 
ekastu kalpanīyaḥ syāttāmvūlāpūpasādhane .
ekastu kalpanīyo'ntaḥ paricārakakarmaṇi .. 104 ..
 
catvāriṃśatsamākhyātāḥ tadevaṃ paricārakāḥ .
pakṣabhārodanānāṃ tu sādhane tu caturguṇāḥ .. 105 ..
 
apūpasādhane dvau tu dvau tu tāmbūla sādhane .
catvārastu tathātvantaḥ paricārakakarmaṇi .. 106 ..
 
evaṃ tvaśītisaṅkhyāḥ syuḥ pakṣabhārānnasādhane .
vardhayedata ūrdhvaṃ ca tattadbhārānusārataḥ .. 107 ..
 
hrāsastadanusāreṇa kartavyo'bhyūhya sarvadā .
evaṃ syādbhāramātre tu trayāṇāṃ parikalpane .. 108 ..
 
caturṇāṃ kalpane vā'pi tatkrameṇa vivardhayet .
sādhakāḥ pācakāścaiva hyācāryavaśavartinaḥ .. 109 ..
 
ācāryasādhakānāṃ ca ājñāsandhāraṇodyatāḥ .
sarvadā pācakāḥ sarve bhaveyuḥ paricārakāḥ .. 110 ..
 
pācakā eva śāstreṣu kīrtyante paricārakāḥ .
antaraṅgā bahiraṅgā dvividhāḥ paricārakāḥ .. 111 ..
 
antaraṅgāstu saṃproktāḥ pācakāḥ paricārakāḥ .
bahiraṅgāstu saṃproktāḥ puṣpādyāharaṇodyatāḥ .. 112 ..
 
anye'pi ye nibaddhāḥ syustattatkarmānurūpataḥ .
te'pi sarve yathāyogamācāryavaśavartinaḥ .. 113 ..
 
vāhakā gāyakāścaiva pācakoktakrameṇa tu .
vardhanīyā yathāyogamanye syuḥ karmakāriṇaḥ .. 114 ..
 
ācāryāścaiva catvāraḥ tathā ṣoḍaśa sādhakāḥ .
aśītisaṅkhyāsaṅkhyātāḥ pācakāḥ paricārakāḥ .. 115 ..
 
evamekāyanānāṃ tu catuḥ saṅkhyāprakalpanam .
mukhyakalpamimaṃ viddhi tadabhāve mahāmate .. 116 ..
 
teṣāṃ dīkṣitamiśrāṇāṃ kalpanaṃ madhyakalpanam .
adhamaṃ kalpanaṃ viddhi sahkhyāsvanyāsvapi dvija .. 117 ..
 
mukhyādipravibāgatvamevamabhyūhya kalpayet .
putradīkṣābhiṣekeṇa saṃskṛtāṃstatra kalpayet .. 118 ..
 
samaye dīkṣābhiṣeke saṃskṛtān vā na cānyathā .
ācāryaiḥ sādhakāścaiva kevalāstvathavā dvija .. 119 ..
 
bahiraṅgeṣu sarveṣu kalpyāḥ samayadīkṣitāḥ .
yayā kayā ca vidhayā dīkṣitā'hīkṣitāstu vā .. 120 ..
 
bhūyaḥ kaścidviśeṣo'yaṃ kathyate tamimaṃ śrṛṇu .
sanakaḥ .
munīmdra prāpaṇādīnāṃ saṅkhyāmānamudāhṛtam .. 121 ..
 
idānīṃ saviśeṣeṇa caiteṣāṃ mānalakṣaṇam .
śālimudgādibhedaṃ ca sādhanaṃ mantrapūrvakam .. 122 ..
 
nivedanaprakāraṃ ca kāriṇāṃ saṃpradānakam .
yathāvat sarvamevaitat pṛcchato me prakāśaya .. 123 ..
 
śāṇḍilyaḥ .
śrṛṇu samyak pravakṣyāmi yathā pṛṣṭaṃ tvayā mune .
yena saṃsādhitenaiva saṃpūrṇaṃ pūjanaṃ bhavet .. 124 ..
 
nityaṃ naimittikaṃ kāmyaṃ trividhaṃ havirucyate .
prathamaṃ nityayāge tu haviṣo lakṣaṇaṃ śrṛṇu .. 125 ..
 
svahastenāṣṭatālocco yaḥ sa madhyamapūruṣaḥ .
tasya deśikamukhyasya madhyamāṅgulisaṃbhavaḥ .. 126 ..
 
dviparvasrāviṇī binduḥ dvātriṃśadbindubhistruṭiḥ .
truṭidvayaṃ tathā śuktistaddvayaṃ prasṛtaṃ bhavet .. 127 ..
 
prasṛtābhyāṃ prakuṃjaṃ tu taddvayaṃ kuḍubaṃ bhavet .
mānikā kuḍubābyāṃ tu prasthaṃ tanmānikādvayam .. 128 ..
 
parasthadvayaṃ śamaṃ proktaṃ taddvayaṃ cāḍhakaṃ bhavet .
śivamāḍhakayugmaṃ tu droṇaṃ taddviguṇaṃ bhevat .. 129 ..
 
droṇadvayaṃ tu ravārī syāt tattrayaṃ bhāramucyate .
śālitaṇḍulamudgādi dadhikṣīrādikānyapi .. 130 ..
 
proktenānena mīyante haviṣpākādikarmasu .
catvāro vrīhayaḥ kuṃjaḥ te'ṣṭau māñjiṣṭhamucyate .. 131 ..
 
tatchataṃ ṣaṣṭiradhikaṃ niṣkaṃ niṣkāṣṭakaṃ palam .
candanādīni gandhāni guḷakhaṇḍayutāni ca .. 132 ..
 
kadaḷīpanasāmrāṇi kūṣmāṇḍapramukhāni ca .
tulayā tulitāni syuḥ yathoktapalamānataḥ .. 133 ..
 
jñātvaivaṃ niyataṃ mānaṃ haviṣāṃ sādhanāya ca .
śālimudgayavā māṣā godhūmāśca priṅgayavaḥ .. 134 ..
 
tilāḥ sapta ime grāhnā grāmyā vai carukarmaṇi .
veṇuśyāmākanīvārā jarttilāśca gavīdhukāḥ .. 135 ..
 
markaṭāḥ kanakāḥ sapta vijñeyāstu vanodbhavāḥ .
śālayasteṣu mukhyāḥ syustadanyāstadabhāvataḥ .. 136 ..
 
raktaśālyo mahāśālyaḥ kaḷamā gandhaśālayaḥ .
śvetaśālyaḥ saśūkāśca hemābhā garbhaśālayaḥ .. 137 ..
 
sukumārāśca sūkṣmāśca daśaitāḥ śālayaḥ smṛtāḥ .
antarbhedāśca bahavaḥ saptamudgā udāhṛtāḥ .. 138 ..
 
mudnāḥ kṛṣṇāśca hemāśca śvetāḥ pītā mahattarāḥ .
añjanābhāśca saptaite antarbhedā udāhṛtāḥ .. 139 ..
 
śvetāḥ kṛṣṇāśca pītāśca vanyāścaiva mahātilāḥ .
tilānāṃ pañcabhedāstu grāhyāḥ syuḥ parikīrtitāḥ .. 140 ..
 
upāhṛtāni kedārād daivīyācca kṛṣīvalaiḥ .
śālimudgādibhedāni karmaṇyānyarcane vibhoḥ .. 141 ..
 
avapannādibhirdoṣairaṣṭabhirvarjitāni ca .
ānayedavaghātārthaṃ avaghātagṛhe purā .. 142 ..
 
gomayena samālipte sudhādyaiḥ parimaṇḍite .
śodhite śatadhāreṇa pavitreṇa kuśāmbubhiḥ .. 143 ..
 
sthale praṇavamuccārya prāṅmukhairvā'pṣudaṅmukhaiḥ .
dīkṣitairniyatairviprairdhṛtacakrādilakṣaṇaiḥ .. 144 ..
 
susnātairlohadārvaśmamṛṇmayāni samantataḥ .
sthāpayitvolūkhalāni kṣāḷitaiḥ khādirairdṛḍhaiḥ .. 145 ..
 
musalairavahanyuste dvādaśākṣaravidyayā .
nistuṣānniṣkaṇān kṛtvā taṇḍulān sūrpakoṭaraiḥ .. 146 ..
 
taistāvadavahantavyā yāvanmuktāphalaprabhāḥ .
akhaṇḍitāścānaṇavaḥ kṛṣṇabinduvivarjitāḥ .. 147 ..
 
mudgabhedāstathā kāryāḥ sāravantaśca nistuṣāḥ .
sādhvībhibrāhnaṇībhirvā dīkṣitānāmabhāvataḥ .. 148 ..
 
śūdrairvā dīkṣitairdevadāsībhirdevasajhani .
haviḥpākādikarmārthaṃ kāryā'vahananakriyā .. 149 ..
 
vaiṣṇavānāṃ gṛhe śuddhe dīkṣitānāṃ gṛhe'pi vā .
taṇḍulāṃstu pragṛhṇīyādvidhikṣuṇṇāṃstu deśikaḥ .. 150 ..
 
akaṇānatuṣāneva krimihīnānapi kramāt .
keśapāṣāṇahīnāṃstu prāṇyaṅgarahitāṃstathā .. 151 ..
 
bhasmāṅgāravihīnāṃstu abhagnānalaghūnapi .
kaṇaistu bhavati vyādhistuṣairdāridyrakaṃ bhavet .. 152 ..
 
kṛmibhiḥ putranāśaḥ syāt keśairdāravināśanam .
pāṣāṇairmaraṇaṃ viddhi aśanyā vahninā jalaiḥ .. 153 ..
 
prāṇyaṅgairvyādhayaḥ proktā bhasmanā kalaho dhruvaḥ .
aṅgārairvahninā bātho bhagne bhaṅgastu vigrahe .. 154 ..
 
pravāso laghubiścaiva tassmāttān parivarjayet .
saṃbhārānakhilāneva prāksaṃkalpitasaṃmatān .. 155 ..
 
saṃbhṛtya deśikāssārdhaṃ sādhakaiḥpācakairapi .
avaghātagṛhaṃ prāpya tatrasthaṃ taṇḍulādikam .. 156 ..
 
brahnaśukramivetyuktvā netreṇevāvalokayet .
prāgvat saṃśodhayettāni dahanāpyāyanādibhiḥ .. 157 ..
 
paida lādiṣu śuddheṣu pātreṣu vitateṣvapi .
pacanārthaṃ sumuddhṛtyaṃ tat sarvaṃ taṇḍulādikam .. 158 ..
 
tattatpātrasamuddhāre nipuṇaiḥ paricārakaiḥ .
susnātaiśca suveṣaiśca vastreṇācchāditānanaiḥ .. 159 ..
 
ānayet pacanāgāraṃ śaṅkhatūryādimaṅgaḷaiḥ .
dvārasyottarapārśve tu gomayenopalepite .. 160 ..
 
pradeśe nikṣipettāni bhājanāni yathākramam .
guḷopadaṃśapūrvāṇi lavaṇādirasāni ca .. 161 ..
 
vinyasedvāyudigbhāge dadhikṣīraghṛtāni ca .
rnidadyānnairṛte bhāge homopakaraṇānyapi .. 162 ..
 
caturbhirvyāpakairmantraiḥ vastrapūtena vāriṇā .
kṣāḷayitvā caturdhā ca yathā syāttaṇḍulādiṣu .. 163 ..
 
śilāśakalanirmuktaṃ nistuṣaṃ niṣkaṇaṃ yathā .
apakvavrīhyavahatataṇḍulenaiva sādhitam .. 164 ..
 
gavyadugdhājyasaṃpṛktaṃ guḷakhaṇḍapalānvitam .
akṣāralavaṇopetaṃ devānāṃ havirucyate .. 165 ..
 
tadeva paramānnaṃ syāt kṣīrājyaguḍapācitam .
ghṛtasiktaṃ tu śuddhānnamabhāve havirucyate .. 166 ..
 
akṣāralavaṇaṃ siddhaṃ guḷakṣīraphalānvitam .
śāntike vratayajñe ca saṃsādhyaṃ haviruttamam .. 167 ..
 
pāyasānnaṃ guḷānnaṃ ca mudgānnaṃ kevalodanam .
dadhyannaṃ ca tilānnaṃ ca niśānnaṃ sarvamiśritam .. 168 ..
 
ityaṣṭadhā samuddiṣṭaṃ havirdevasya saṃmatam .
sarvamājyena saṃsicya sopadaṃśaṃ nivedayet .. 169 ..
 
teṣāṃ saṃsādhanārthaṃ tu lohajā vā'tha mṛṇmayāḥ .
sthālayaḥ saśarāvāśca kalpanīyāḥ puraiva tu .. 170 ..
 
deśikendrakarāhguṣṭhajaṭharotthāṅgulena tu .
ṣoḍaśāṅgulakonmānāḥ sthālyaḥ syuḥ pākakarmaṇi .. 171 ..
 
ucchrāyādudaraṃ tatra dvādaśāhgalasaṃmitam .
jaṭhare mūlavistāraḥ kalayā tulito bhavet .. 172 ..
 
aṅgulāntaritaṃ kāryaṃ kaṇṭhe sūtracatuṣṭayam .
evaṃ lakṣaṇayuktāyāḥ vistārocchrāyamānayoḥ .. 173 ..
 
ardhādhikaṃ vā dviguṇaṃ madhyamottamavāñchayā .
evamākṛtiruddiṣṭā sthālīnāṃ pākakarmaṇi .. 174 ..
 
śarāvāṇāmathānyeṣāṃ lakṣaṇaṃ śrṛṇu sattama .
aṣṭāṅgulāyataṃ sūtraṃ bhūmau prāpya paribramet .. 175 ..
 
madhyato jaṭharaṃ tasya ṣoḍaśāṅgalavistṛtam .
aṣṭāṅgulāntamucchrāyamardhacandrasamākṛti .. 176 ..
 
kaṇṭhoccaṃ tryaṅgalaṃ cordhvaṃ valayaṃ dvyaṅgalaṃ bhavet .
daśāṅgulaṃ cāsyatāraṃ valayena samanvitam .. 177 ..
 
kaṇṭhoccādudaroccāntaṃ ṛjusūtradvayena tu .
guḷasiddhaṃ ca kurvīta prāgvat sūtracatuṣṭayam .. 178 ..
 
haviḥ saṅkhyānuguṇyena bahvayaḥ sthālyastathetarāḥ .
tathopadaṃśapātrāṇāṃ sarveṣāmāsyavistṛteḥ .. 179 ..
 
adhikānyapidhānāni tattaddravyamayāni ca .
suvṛttāni pidheyāni pādacandrākṛtīni ca .. 180 ..
 
tathā pākopayogyāni pātrāṇyanyāni sattama .
prāgvanmadyādyapekṣāyāṃ samabhyūhya prakalpayet .. 181 ..
 
ghṛtataptopadaṃśārthamambarīṣamathāyasam .
jaladroṇyaḥ kaṭāhāśca bahavaḥ kṣīrapācane .. 182 ..
 
ghṛtapāke tathāpūpasādhane pātrasañcayam .
anyāni ca samutpādya drarvyādīni vidhānataḥ .. 183 ..
 
prārabheta haviḥpākaṃ vakṣyamāṇena vartmanā .
āhṛtyodanapākāgniṃ kuṇḍādaupāsanānalāt .. 184 ..
 
culyāṃ nidhāya tāreṇa saptategna itīrayan .
indhanāni vinikṣipya yajñadārumayāni ca .. 185 ..
 
krimikīṭādihīnāni jyotirātrī timantrataḥ .
prajvālya vyajanenaiva tataḥ sthālīśca tāmrajāḥ .. 186 ..
 
prakṣālya tintriṇītoyaiḥ kevalairmṛṇmayāṃstataḥ .
prakṣālya dvādaśārṇena vīryamantreṇa mantravit .. 187 ..
 
ghṛtenālepayettāsāmantaraṃ vyūhavidyayā .
taṇḍulān prakṣipettāsu gāyatryā viṣṇupūrvayā .. 188 ..
 
aṃbhasyapāra iti camantreṇa sa hṛdā punaḥ .
jalenāpūrayedūrdhve taṇḍulān pratipātragān .. 189 ..
 
taṇḍulāḍhakamānasya ṣaṭaprasthamudakaṃ bhavet .
karmāraṃbheṇa tāḥsthālīśculyāmāropayettataḥ .. 190 ..
 
cakramantreṇāpidhānīstāḥ saṃchādya yathākramam .
pākakāle samuddhāṭya vīryamantreṇa tuddhvanim .. 191 ..
 
nirīkṣya nettamantreṇa darvyā mūlaṃ samuddharan .
caturdhā vartayeccaiva cakreṇācchādayet punaḥ .. 192 ..
 
pavke jalamavisrāvya dvādaśārṇaṃ samuccaran .
vidrāvitena gavyena haviṣā cābhighārya ca .. 193 ..
 
śucīn satkriyatetyādi mantreṇādhārapṛṣṭhataḥ .
śodhite bhūtale vātha vrīhibhirvā prasārite .. 194 ..
 
evaṃ havīṃṣi siddhāni pāṇibhyāmavaropya ca .
astrābhimantritenaiva bahiḥ prakṣālya vāriṇā .. 195 ..
 
tanmantretena śuddhena vastreṇodvartayettataḥ .
bhasmanā mathitenādbhirvāsudevādivācakaiḥ .. 196 ..
 
tarjanyādyaṅgulībhiśca kuryāddikṣūrdhvapuṇṭrakam .
samācchādya pidhānaiśca vasanaiḥ kṣāḷitaistataḥ .. 197 ..
 
ityuktaṃ sādhanaṃ samyak śuddhānnasya viśeṣataḥ .
anyeṣāṃ sādhanaṃ vakṣye paramānnapurassaram .. 198 ..
 
taṇḍulasya tu turyāṃśaṃ pāyase mudgasārakam .
tanmānaṃ ghṛtamuddiṣṭaṃ prāgeva kathitaṃ payaḥ .. 199 ..
 
caturguṇaṃ taṇḍulācca khaṇḍacūrṇasamanvitam .
sādhayeduktamārgeṇa samantraṃ kevalodane .. 200 ..
 
haṃsaḥ suchiṣa dityatra gokṣīrasya niyojanam .
tadabhāve niyoktavyaṃ nāḷikerodbhavaṃ payaḥ .. 201 ..
 
abjāgoje ti tatkṣepaḥ syādgavyapratiyojane .
guḍānnapācane kṣīramapahāyaikṣavaṃ rasam .. 202 ..
 
kathitaṃ guḍakhaṇḍaṃ vā kṣīramānānusārataḥ .
kṣīraprakṣepamantreṇa guḍādīni niyojayet .. 203 ..
 
mudgānne taṇḍulaṃ samyak mudgasāraṃ niyojayet .
śuddhānne tu purā proktaṃ viśeṣeṇa ghṛtāplutam .. 204 ..
 
dadhyodane dadhikṣepaḥ kṣīrārdhaparisaṃmitaḥ .
kadaḷīpanasāmrādiguḍakhaṇḍasamanvitam .. 205 ..
 
khaṇḍacūrṇasamopetaṃ kṛsarānne tu mudgakam .
āḍhakasya haridrānne niśāpiṣṭaṃ palaṃ bhavet .. 206 ..
 
mudgasārasamopetaṃ guḍakhaṇḍādisaṃyutam .
miśrānne yojayet kiṃcit kṣīrājyaghṛtasaṃplutam .. 207 ..
 
śāntyarthaṃ payasā miśraṃ puṣṭhyarthe guḍamiśritam .
vaśyārthe mudgasārotthamākṛṣṭau dadhimiśritam .. 208 ..
 
kṛsarānnaṃ tu pitryarthe māraṇoccāṭane'pi ca .
staṃbhane ca haridrānnaṃ miśrānnaṃ mohane bhavet .. 209 ..
 
sādhāraṇaṃ tu śuddhānnaṃ yātrāsu mṛgayādike .
viśeṣeṇa tu dadhyannaṃ hemarājatapātragam .. 210 ..
 
marīciśuṇṭhīlikucatintriṇīrasamiśritam .
cūrṇena jīrakotthena saṃskuryādrasavastubhiḥ .. 211 ..
 
rasabhedasamutthāni panasadvitayodbhavam .
cūtabhedasamutthāni nātipavkāni kālataḥ .. 212 ..
 
bṛhatyurvāruvārtākakūṣmāṇḍaprabhavāni ca .
kāravallīlatotthāni kārkoṭaprabhavāni ca .. 213 ..
 
paṭoladvitayotthāni kośātakyudbhave tathā .
alābukarkarīnimbabhedotthaṃ tintriṇīphalam .. 214 ..
 
kṣudrakandasametaṃ ca vallīkandadvayaṃ tathā .
sūraṇadvayakandaṃ ca tathā piṇḍārakadvayam .. 215 ..
 
pajhotpalasamutthaṃ ca haviryogyaṃ viśeṣataḥ .
ucchiṣṭaṃ kṛmidaṣṭaṃ ca śivādyairdaṃśitaṃ tathā .. 216 ..
 
ghrātaṃ lālājalaspṛṣṭamamedhyasthalasaṃbhavam .
pādaspṛṣṭamakālotthamāhṛtaṃ cāśucisthale .. 217 ..
 
bhuktaśeṣaṃ tathā'spṛśyaspṛṣṭaṃ dattāvaśeṣakam .
parīkṣya bahudhā mantrī varjayet pākakarmaṇi .. 218 ..
 
jīvantīṃ vāstukaṃ śākaṃ kāravallīdalaṃ tathā .
tumbīdalaṃ ca piṇḍīṃ ca camū mudgadalāni ca .. 219 ..
 
śākinīṃ śataparvāṇa tathaiva śvāsamarditam .
āgastyaṃ pācayecchākaṃ vihitaṃ brāhnaṇasya ca .. 220 ..
 
ekamūlāni cānyāni gṛhṇīyādaniṣedhane .
jhedayitvā lavitreṇa vīryamantraṃ samuccaran .. 221 ..
 
nirīkṣya kṛmikīṭādīn śākāṃśca bahudhā tathā .
prakṣālya teṣu pātreṣu nidhāya bahudhā jalaiḥ .. 222 ..
 
prāgvat sthālīṣu nikṣipya pratyekaṃ vā'tha miśritam .
saindhavaiḥ samarīcaiśca sarṣapairjīrakairapi .. 223 ..
 
śrīparṇīdalasaṃmiśraiḥ payobhirnālikerajaiḥ .
tatphalairapi saṃghaṛṣṭairmṛdubhirghṛtamiśritaiḥ .. 224 ..
 
masūramāṣanimbādimudgabhedasamanvitam .
sayūṣān mudgabhedādīnayūṣān lavaṇādibhiḥ .. 225 ..
 
rasabhedaiḥ sametāṃśca sādhayettadanantaram .
tvaco vyapohya mudgotthaiḥ sāraiḥ kṣīreṇa pācitaiḥ .. 226 ..
 
marīcajīralavaṇairghṛtayuktaiśca marditaiḥ .
darvyādibhisca saṃskuryāt gulmāṣaṃ sarasaṃ yathā .. 227 ..
 
sthālīśarāvapūrṇeṣu pācitāni puraiva tu .
kadaḷīpanasādīni nāḷikeraphalāni ca .. 228 ..
 
kūśmāṇḍabṛhatīpūgakāravallīphalāni ca .
kṣudrakandasametāni vallīpiṇḍārakāni ca .. 229 ..
 
ambarīṣādipātreṣu vitateṣu samantataḥ .
ghṛtalipteṣu tapteṣu samāropya prasārya ca .. 230 ..
 
cūrṇībhūtairmarīcaiśca jīrakena ghṛtena ca .
pratāpitāni snigdhāni darvyāloḍya punaḥ punaḥ .. 231 ..
 
sthāpanīyāni bhāṇḍeṣu chāditānyambarādibhiḥ .
ābrādīni ca śuṣkāṇi aśuṣkāṇi phalāni ca .. 232 ..
 
tintriṇīguḍamiśrāṇi marīcairjīrakairapi .
nāḷikerotthapayasā sarṣapaiḥ peṣitairapi .. 233 ..
 
sthāpayedāmrasārotthaṃ lavaṇena samanvitam .
śraṛhgiberaṃ tathārdraṃ ca daḷitaṃ rahitaṃ ca vā .. 234 ..
 
vāsitaṃ lavaṇopetaṃ likucottharasena tu .
kadaḷīpanasāmrāṇāṃ kevalāni phalāni ca .. 235 ..
 
godhūmaśālijaiḥ piṣṭairguḍapākena lolitaiḥ .
pācitairmudgasāraiśca śakalairnāḷikerajaiḥ .. 236 ..
 
jīrakaiḥ samarīcaiśca ghṛte'pūpāni pācayet .
suvṛttānyāmratulyāni dhātrīphalasamāni ca .. 237 ..
 
nyagrodhaphalatulyāni likucādyākṛtīni ca .
antarnikṣiptamudgāni rasavanti samantataḥ .. 238 ..
 
guḍapiṣṭena baddhāni nāḷikerākṛtīni ca .
nānābhedasamutthāni ghṛte'pūpāni sādhayet .. 239 ..
 
śālivrīhisamutthāśca śāliṣu sphuṭitāni ca .
laghūni vahṇitaptāni guḍapākānvitāni ca .. 240 ..
 
cūrṇitaiśca marīcaiśca jīrakaiḥ khaṇḍitairapi .
nāḷikeraphalaiḥ śuṣkaiḥ pṛthukāni ca sādhayet .. 241 ..
 
bharjitaiḥ śālipiṣṭaiśca miśritairjīrakādinā .
loḷitairguḍapākena piṇḍībhūtaiḥ pṛthak pṛthak .. 242 ..
 
saktu syāt sādhitaṃ tadvattilaiḥ piṇḍaḥ subharjitaiḥ .
tilapiṇḍa iti khyātaḥsadā devasya saṃmataḥ .. 243 ..
 
suśrṛtaṃ ca ghanībhūtaṃ khaṇḍacūrṇasamanvitam .
kṣīraṃ ca madhusarpirbhyāṃ saṃpṛtktaṃ sughanaṃ dadhi .. 244 ..
 
taruṇaiḥ śakalībhūtairurvārusahakārayoḥ .
rūkṣasarṣapasaṃmiśraṃ samarīcaṃ tathā dadhi .. 245 ..
 
pṛthakpātragataṃ śuddhaṃ gāḷitaṃ mākṣikaṃ madhu .
drākṣāpanasaraṃbhāmrasamutthairmarditai rasaiḥ .. 246 ..
 
loḷitaṃ guḷakhaṇḍena jīrakādisamanvitam .
rasālametadvijñeyaṃ dadhimiśraṃ tu pānakam .. 247 ..
 
kevalaṃ dadhisaṃmiśraṃ vāriṇā tatsamena tu .
kevalaṃ dadhisaṃmiśraṃ vāriṇā tatsamena tu .
mathitaṃ samarīcaṃ ca lavaṇaiścādhivāsitam .. 248 ..
 
kaṇḍacūrṇasamopetaṃ pānakaṃ śramaśāntikṛt .
annānāmapi saṃskāre purā mantrāḥ prakīrtitāḥ .. 249 ..
 
tadanyeṣāṃ tu saṃskāro dvādaśārṇena vā hṛdā .
sāṅgena mūlamantreṇa sarvaṃ saṃsādhayīta vā .. 250 ..
 
viṣṇugāyatriyā vā'tha pañcopaniṣadāthavā .
saṃsādhya paramānnādyamupadaṃśānvitaṃ kramāt .. 251 ..
 
phalakādiṣu saṃsthāpya cordhvapuṇḍrādyalaṃkṛtam .
mahānasadvārabhūmerālayadvārapaścimam .. 252 ..
 
gomayenānuliptena sudhācūrṇena śobhinā .
pathāstramantrasaṃjaptavāridhārāpurassaram .. 253 ..
 
śahkhatūryādighoṣeṇa tathā maṅgaḷagītibhiḥ .
pradīpacchatrayuktaiśca haviḥpālanatatparaiḥ .. 254 ..
 
vetrapāṇibhiranyaiśca nāstikotsāraṇodyataiḥ .
snātāḥ śuklāmbarā dakṣāḥ kṛtapādāvanejanāḥ .. 255 ..
 
svācāntāḥ kuśahastāśca mṛdā vā candanādinā .
dhṛtordhvapuṇṭrā niyatāḥ manovākkāyakarmabhiḥ .. 256 ..
 
sitakañcukadhartāraḥ sthagitānananāsikāḥ .
valamantreṇa bhāṇḍāni vaheyuḥ paricārakāḥ .. 257 ..
 
mūlālayāgradeśasthamaṇṭape vitate'thavā .
prathamāvaraṇe dhāmno dakṣiṇe māḷikāvanau .. 258 ..
 
sugupte suvitānāḍhye dīpamālādyalaṃkṛte .
pradeśe vastrasañchanne sthāpyāni phalakādike .. 259 ..
 
haviḥ pramāṇatulyāśca hemarājatakāmrajāḥ .
sthālikāśca yathāliptāḥ prakṣālyāstreṇa vāriṇā .. 260 ..
 
pāṇinā dakṣiṇenaiva parāmṛśya ca tena ca .
tāreṇa tāsu nikṣepyā dhārā'jyasya samantataḥ .. 261 ..
 
sthālībhyaḥ samupāhṛtya darvyā hemādiklṛptayā .
tadūrdhve nikṣipenmaunī pāyasādīnyanukramāt .. 262 ..
 
ghṛtenāplāvya madhuravyañjanāni samantataḥ .
dadhikṣīrādipūrṇāni caṣakāṇyūrdhvato nyaset .. 263 ..
 
siddhānyapūpabhedāni pṛthukādīni yānyapi .
pānakāni vicitrāṇi pṛthakpātragatāni ca .. 264 ..
 
karpūracandanakṣodaprasūnaiscādhivāsitam .
śītalaṃ vastrasañchannaṃ pānīyaṃ karakādiṣu .. 265 ..
 
ekālavaṅgatakkolajātīpūgaphalānvitam .
karpūratailasaṃmiśraṃ khaṇḍitaṃ ca kṣurādibhiḥ .. 266 ..
 
nāgavallīdalopetaṃ sacūrṇaṃ cendusaṃyutam .
tāmbūlaṃ ca pratiṣṭhāpya pātreṣvabjākṛtīṣu ca .. 267 ..
 
candanādīni gandhāni tathā nānāvidhāḥ srajaḥ .
sthāpayitvā yathāsthānamārādhakamukhena tu .. 268 ..
 
vijñāpayeyurdevasya tattatkarmādhikāriṇaḥ .
bhojyāsanādhirūḍhasya devasyārādhakaḥ svayam .. 269 ..
 
arghyādyaiḥ prāgvadabhyarcya sādhyabījāvasānikaiḥ .
dvārasyābhyantaragate devasya purataḥ sthale .. 270 ..
 
śodhite cārghyatoyena candanādyaiśca maṇḍite .
maṇḍale tu paristīrya taṇḍulāni yathāruci .. 271 ..
 
kṣālitaṃ vastratuṇḍaṃ tu tadūrdhve saṃprasārya ca .
annādhāraṃ pratiṣṭhāpya tadūrdhve lohanirmitam .. 272 ..
 
ūrdhvato vasanāvaddhaṃ tadūrdhve srotasaṃplute .
ntyasevi paramānnādi pātrāṇyekaikaśaḥ kramāt .. 273 ..
 
tarpaṇaṃ tu pratiṣṭhāpya hastaprakṣāḷanāmbhasā .
kuryāddakṣakare daive prāgupastaraṇārhaṇam .. 274 ..
 
tato devādimūrtīnāṃ havīṃṣi vinivedayet .
prathamaṃ pāyasaṃ paścāt guḍānnaṃ mudgabheditam .. 275 ..
 
śuddhānnaṃ tilasaṃmiśraṃ niśānnaṃ dadhimiśritam .
miśrānnaṃ ca kramāddadyādapūpāni tadantime .. 276 ..
 
pṛthukāni ca saktūni tilapiṇḍānvitāni ca .
kadaḷīpanasādīni phalāni vividhāni ca .. 277 ..
 
rasabhedasametāni pānakāni ca tarpaṇam .
nāḷikerarasaṃ caiva hastapakṣāḷinaṃ tataḥ .. 278 ..
 
upasparśaṃ ca tāmbūlaṃ datvā prāguktamācaret .
rājabhirhaviṣo nityaṃ prācurye kalpite sati .. 279 ..
 
ādhāreṣu pratiṣṭhāpya vitate garmamandire .
nivedyāni yathāyogamanyaśrā saṃkaṭe bhuvi .. 280 ..
 
tadekasmin dṛḍhādhāre vastracchanne yathākramam .
nidhāya vinivedyāya tathātamapanīya ca .. 281 ..
 
prokṣite cāstramantreṇa nikṣepyaṃ havirantaram .
nivedayedyathāpūrvaṃ biśeṣo'tra samīritaḥ .. 282 ..
 
mantrakriyāvihīnaṃ ca gandhaduṣṭaṃ vivarṇakam .
atipavkamapkaṃ ca visrāvitajalaṃ tathā .. 283 ..
 
adīkṣitaiśca patitairīkṣitaṃ pratilomajaiḥ .
atyuṣṇamatiśītaṃ ca pramāṇarahitaṃ tathā .. 284 ..
 
samuddhṛtaṃ ca niḥśeṣaṃ mukhavātādidūṣitam .
vyañjanādivihīnaṃ cāpyapātrasthamaghopitam .. 285 ..
 
antastaṇḍulasaṃyuktaṃ bhinnabhāṇḍagataṃ tathā .
anādhāraṃ paraspṛṣṭhaṃ arkatāpahataṃ tathā .. 286 ..
 
aṅgāratuṣasaṃyuktaṃ keśapāṣāṇasaṃyutam .
kṛmiloṣṭhādibhirjuṣṭaṃ prāṇyaṅgādisamanvitam .. 287 ..
 
apūrṇapākamādhārarahitavñjanojjhitam .
gavyājyadadhinirmuktaṃ kāṅkṣitaṃ cetarairjanaiḥ .. 288 ..
 
apidhānavinirmuktaṃ devatāntarasaṃmatam .
evaṃ duṣṭaṃ havirbudhvā prakṣipe jjalamadhyataḥ .. 289 ..
 
mohāt tyaktaṃ havirviṣṇoḥ yadi dadyāttadarcanam .
nirarthakaṃ syāt kartṝṇāṃ vināśaśca bhaved dhruvam .. 290 ..
 
tasmāttadaiva mūlasya sahasraṃ japamācaret .
tatastatrāśrayāṇāṃ ca sthāpitānāṃ vidhānataḥ .. 291 ..
 
vibhavavpūhamūrtīnāṃ maṇṭape gopurādiṣu .
sthāpitānāṃ ca mūrtīṃnāṃ prādurbhāvātmanāmapi .. 292 ..
 
pūjitānāṃ yathānyāyaṃ satyādīnā khagātmanām .
kumudādigaṇeśānāṃ dvārsthānāmapi sajhani .. 293 ..
 
pratiṣṭhitānāṃ bhaktānāṃ prāguktānāṃ vidhānataḥ .
tattanmantreṇa vidhivatsiddhān ca pṛthak pṛthak .. 294 ..
 
havīṃṣi pāyasādīni krameṇa vinivedayet .
gāruḍenaiva mantreṇa balyarthaṃ sādhayeddhaviḥ .. 295 ..
 
anyeṣāṃ praṇavenaiva siddhamannaṃ nivedayet .
agnikāryaṃ havissādhyaṃ yathā mūlālayākṛteḥ .. 296 ..
 
sarvāṇyapūpabhedāni nāgnikārye hitāni vai .
anyāni pāyasādīni nityanaimittikādiṣu .. 297 ..
 
hotavyāni viśeṣeṇa phalāni vividhāni ca .
bhūtānāṃ balidāneṣu pāyasādīni nityaśaḥ .. 298 ..
 
apūpāni ca saktūni pṛthukāni phalāni ca .
tilapiṇḍasametāni miśritānyathavā pṛthak .. 299 ..
 
dātavyāni yathānyāyaṃ teṣāṃ tṛptikaraṃ yataḥ .
tena kūrādibhirbrahnan utsavādiṣu karmasu .. 300 ..
 
tatra tatroktavidhinā balidravyāṇyupāharet .
abhāve sarvavastūnāṃ sodakaṃ kevalodanam .. 301 ..
 
taṇḍulaṃ vodakenaiva dātavyaṃ mantravittamaiḥ .
iti samyak samākhyātaṃ haṣiṣāṃ sādhanādikam .. 302 ..
 
nivedanaprakārasca nitye mūlādimūrtiṣu .
tathāśrayeṣu prāsāre bāhyato vā'ṅkaṇādikaiḥ .. 303 ..
 
prāsādeṣu ca klṛpteṣu sthāpiteṣvāśrayādiṣu .
prākāragopuradvāramamṭapeṣu samantataḥ .. 304 ..
 
vibhavavyūhabimbeṣu tathāṅgālayamūrtiṣu .
prāsādābhyantarasthānāṃ devatānāṃ yathārcane .. 305 ..
 
nivedanārthaṃ nādadyāt dvārabāhye pratiṣṭitam .
niṣiddhānnaṃ nivedyaṃ tad dūṣitaṃ rākṣasādibhi .. 306 ..
 
devena prāganujñātaṃ rakṣasāṃ ditijanmanām .
anyeṣāṃ bharaṇīyānāṃ bhūtānāṃ piśitāśinām .. 307 ..
 
tasyāttatsthā anādeyā balavīryādiśaktayaḥ .
vibhūtyā vā'vibhūtyā vā haviṣaḥ prāptaye pṛthak .. 308 ..
 
pṛthakpātragataṃ siddhaṃ dvārasyānte niveśitam .
nivedanīyaṃ kramaśaḥ paramānnapurussaram .. 309 ..
 
kāmye naimittikepyeva mahato haviṣorcane .
prāsādābhyantarasthasya sakarmārcādikasya ca .. 310 ..
 
āḍhyairdvijātibhūpādyaiḥ yathāvibhavamādarāt .
nivedanīyaṃ yadyekaṃ pātrasthaṃ mūlakautuke .. 311 ..
 
annapūraṃ pratiṣṭāpya prāsādāgrasthamaṇḍape .
mūlamūrtiṃ samabhyarcya karmārcābhiḥ saśaktibhiḥ .. 312 ..
 
snāpayet karmabimbasthaṃ kalaśaiḥ prāgudīritaiḥ .
mūle prāgvat pṛthakpātre nivedya ca havistataḥ .. 313 ..
 
karmabimbagataṃ devamānīyāgrasthamaṇḍape .
tasminnivedayenmantrī mūlamūrtyavalokitam .. 314 ..
 
mahaddhaviśca tatrasthaṃ paramānnādisatkṛtam .
makhakautukapūrvāsu krameṇābyarcitāsu ca .. 315 ..
 
nivedya ca yathāyogaṃ pātrasthāni pṛthak pṛthak .
vatsarotsavapūrveṣu nānāvaiśeṣikeṣvapi .. 316 ..
 
yātrāmūrti samānīya bālyato yatrakutracit .
vistareṇārcayitvā tu mahadannaṃ nivedayet .. 317 ..
 
tadarthaṃ vidhivat kuryāt snapanaṃ snānakautuke .
mṛgayādyutsave prāpte bahirudyānabhūmiṣu .. 318 ..
 
mahodanasaparyārthamālayābhyantarasthite .
snāpayedvidhivanmantrī tadbimbaṃ snānamaṇṭape .. 319 ..
 
dvādaśyādiṣu kāleṣu tathā ca avaṇādiṣu .
vatsarotsavaniṣṭheṣu nānāvaiśeṣikeṣvapi .. 320 ..
 
sādhanaṃ haviṣāmetat sādhāraṇamudāhṛtam .
athotsabārcāmānītra kutracinmaṇṭapādike .. 321 ..
 
yathāvidhi samārādhya bahudhā pāyasādinā .
yathālabdhena cānnena prīṇeyedbhaktipūrvakam .. 322 ..
 
viśeṣamatha vakṣyāmi mahato haviṣorcane .
nitye mahāhaviryāgo na ca kāryo hitaiṣibhiḥ .. 323 ..
 
vitate garbhagehe vā prāsādāgrasthamaṇṭape .
bāhyataḥ snapanādyarthaṃ yāgārthaṃ vā prakalpite .. 324 ..
 
prāguktena pramāṇena tvekapātre samarpitam .
yattanmahāhaviḥ proktaṃ hareḥ prītikaraṃ sadā .. 325 ..
 
prāsādābhyantare kalpyamupapātrojjhitaṃ haviḥ .
tadanyatra viśeṣeṇa vistṛtaṃ parikalpayet .. 326 ..
 
mūlamūrtiṃ purā'bhyarcya tadarthaṃ mantravittamaḥ .
abhyarcyārghyādibhirmantraiḥ prāgvaddhūpāntimaistataḥ .. 327 ..
 
tasmāt snapanabimbasya hṛdayāmbhoruhodare .
cicchaktimavatīryātha tathācotsavakautuke .. 328 ..
 
samabhyarcya yathā pūrvamānīya snānamaṇṭape .
snānakautukamāsādya kalaśairabhiṣicya ca .. 329 ..
 
nivedya ca haviḥ paścādānayedgarbhamandiram .
tasmin vinaysya tanmantraṃ mūlamūrtau niyojayet .. 330 ..
 
yānādau tu samāropya utsavārcāmalaṅkṛtām .
yāgārthamaṇṭape vātha nayedāsthānamaṇṭape .. 331 ..
 
hemādinirmite tatra vitate bhadraviṣṭare .
samāropya cadeveśaṃ mahadbhirbhogasañcayaiḥ .. 332 ..
 
pradakṣiṇapraṇāmāntairmūlamantreṇa deśikaḥ .
samārādhyārghyapuṣpādyaistoyadānapurassaram .. 333 ..
 
dadyāttadādino bhogān mātrāntāṃśca niveditān .
nivedanārthaṃ haviṣāṃ maṇṭapaṃ vistṛtaṃ kṛtam .. 334 ..
 
vitānadvajapūrvaiśca yathā yavanikāpaṭaiḥ .
alaṃkṛtaṃ madhyabhūmau haviṣpūrapramāṇataḥ .. 335 ..
 
kuryāttālocchrayāṃ kuryāttālocchrayāṃ vedimupapīṭhasamākṛtim .
iṣṭakādyaiśca turyaśrāṃ dṛḍhāṃ samatalāṃ śubhām .. 336 ..
 
gomayena samālipya sudhādyairvarṇakairapi .
piṣṭacūrṇaiśca paritaḥ śobhayitvā ca paścime .. 337 ..
 
dukūlatūlasañchannaṃ masūrakasamanvitam .
bhojyāsanaṃ pratiṣṭhāpya nātyuccaṃ nātinīcakam .. 338 ..
 
sādhitāni yathāpūrvaṃ haviḥ pātrāṇi pācakāḥ .
paramānnādyupetāni sopadaṃśaphalāni ca .. 339 ..
 
bhakṣyabhojyasametāni madhurādirasāni ca .
chatradīpasamopetabherīpaṭahaniḥsvanaiḥ .. 340 ..
 
śaṅkhaśrṛṅgādighoṣeṇa durjanotsāraṇodyataiḥ .
purāvacchodhitenaiva yathā vai gomayādinā .. 341 ..
 
sūtritena sudhācūrṇaiḥ pārśvayorastravāriṇā .
prokṣitena pavitrajñaiḥ tatastasmānmahānasāt .. 342 ..
 
anudhārāpadaṃ proktaṃ ninayedyāgamaṇṭapam .
yātuvāruṇamadye vā somasāmīraṇāntare .. 343 ..
 
śālivrīhiparistīrṇe sthale makhatarūdbhave .
phalake saṃpratiṣṭhāpya vastracchanne'stramantrite .. 344 ..
 
tato vedyāṃ paristīrya taṇḍulāñchālisaṃbhavān .
kaṃsādi dhātavo neṣṭā mahodananivedane .. 345 ..
 
acchinnāni supūtāni kadalyādidalāni vā .
prāgagrāṇyudagagrāṇi bahuśaḥ kṣāḷitāni ca .. 346 ..
 
nidhāyā ca yathāpūrvamupastīrya ghṛtena tu .
pātreṣvanyeṣvathādāya darvyā mūlena taddhaviḥ .. 347 ..
 
madhyage vitate pātre pratiṣṭhāpya yathākramam .
suvṛttaṃ caturakṣaṃ vā darvyā taṃ secayettataḥ .. 348 ..
 
saṃskṛtairghūtapūraiśca vidrutairvātaśītaḷaiḥ .
mūlamantraṃ samuccārya punarapyabhighārya ca .. 349 ..
 
parito mudgabhedena gulbhāṣaṃ hṛdayena tu .
guḍakhaṇḍāni śirasā khaṇḍacūrṇānvitāni ca .. 350 ..
 
upadaṃśāni śikhayā pācitāni yathāvidhi .
kadalīpanasāmrāṇi phalāni vividhāni ca .. 351 ..
 
kālapavkāni hṛdyāni kavacaṃ samudīrayan .
ghṛtataptopadaṃśāni tadūrdhve netra muccaran .. 352 ..
 
puṭīkṛte tadūrdhve tu vīryamantreṇa sādhitam .
cūrṇitaiḥsamarīcaiśca jīrakaiśca guḷānvitaiḥ .. 353 ..
 
dadhipūraṃ tu saṃpūrya khaṇḍacūrṇasamanvitam .
evaṃ pratiṣṭhite pūrvamekapātre mahāhaviḥ .. 354 ..
 
pūritānyupa pātrāṇi paritaḥ pāyasādibhiḥ .
prāgvadghṛtopadaṃśādyaiścādhāreṣu niveśayet .. 355 ..
 
mahānnasya tu pāścātyapramukhāsu diśāsvapi .
dvandvayogena nikṣepyaṃ pāyasādikamaṣṭakam .. 356 ..
 
ekaikaṃ hrāsayedvātha kṣīrānnādicatuṣṭayam .
tattatsthāneṣu śuddhānnamapūpādīni vinyaset .. 357 ..
 
pāyasānnaṃ guḍānnaṃ vā mudgānnaṃ kevalodanam .
sthāpyaṃ vā madhyakalpe tu pāścāpyādiṣvanukramāt .. 358 ..
 
mudgānnaṃ madhuraṃ vātha kṣīrānnāditrikaṃ tu vā .
guḷapāyasayorekaṃ śuddhānnaṃ vāthavārpayet .. 359 ..
 
anukalpena śuddhānnaṃ bhaktiśraddhāvaśena tu .
yathākalpaṃ tu saṃkalpya pāyasādiṣvathecchayā .. 360 ..
 
sugandhiśālisaṃpannamabhāvācchālisaṃbhavam .
madhyato ghṛtasaṃpūrṇasauvarṇacaṣakānvitam .. 361 ..
 
pātraṃ pāścātyadiṅmadhye vyañjanādi pariṣkṛtam .
prāpaṇārthaṃ pratiṣṭhāpyamuccādhāroparisthitam .. 362 ..
 
madhyataḥ pāyasadroṇīṃ guḷānnaparipūritām .
pratiṣṭhāpyātha paritastvanyānyūhya prakalpayet .. 363 ..
 
pānīyaṃ gandhapuṣpādyairvāsitaṃ karakādiṣu .
pracchādanāmbarādini maṇṭapasya tu dakṣiṇe .. 364 ..
 
madhuparkaṃ ca gomātrā sādhyabījāni paścime .
tāmbūlatilaratnā rthamātrā gandhasragādayaḥ .. 365 ..
 
yāgadravyāṇi cānyāni tvakṣasūtrādikāni ca .
sthāpayitvottarasyāṃ ca tatastatkarmakāribhiḥ .. 366 ..
 
pūjitasya viśeṣeṇa devasya purataḥ sthitaḥ .
vijñāpayeddeśikendraḥ praṇataḥ puruṣottamam .. 367 ..
 
bhagavan puṇḍarīkākṣa saccidānandalakṣaṇa .
balavīryamayairbhogairnityatṛptastvamavyayaḥ .. 368 ..
 
tathāpi cātmasidhyarthaṃ mahatā haviṣā'dhunā .
bhavantaṃ tarpayiṣyāmi saṃpūrṇaṃ tat prakalpitam .. 369 ..
 
anugrahārthaṃ bhaktānāṃ bhoktuprāsādaya prabho .
vijñāpyaivaṃ tataḥ paścātprāgbannīrājayedvibhum .. 370 ..
 
svarṇādinirmite yāne devamāropya mūrtipāḥ .
sarvālaṅkārasaṃyuktaṃ nayeyurbhojanāspadam .. 371 ..
 
āropayitvā prāgāsyaṃ tatrasthe bhojanāsane .
arghyaṃ pādyaṃ tathācāmaṃ pradadyāt sapratigraham .. 372 ..
 
pracchādanapaṭaṃ cātha madhuparkaṃ yathāvidhi .
gomātrāṃ sādhyabījāni datvā'cāmajalena tu .. 373 ..
 
hastau prakṣālya devasya pānīyaṃ cārghyavāriṇā .
pratiṣṭhāpya samāsīnaḥ pīṭhe devasya dakṣiṇe .. 374 ..
 
athārhaṇajalaṃ tvarghyāduddhṛtaṃ vinivedayet .
vilokya netramantreṇa pṛthak pātragaṇānvitam .. 375 ..
 
savyañjanaṃ sabhakṣyaṃ ca paramānnādikaṃ haviḥ .
pavitreṇa samabhyukṣya śatadhāreṇa pūrvavat .. 376 ..
 
dahanāpyāyane kṛtvā sarvaṃ surabhimudrayā .
dhyātvā tanmantramuccārya tvamṛtīkṛtya tadgatam .. 377 ..
 
balaṃ vīryaṃ ca tejaśca tvarghyapuṣpaṃ samutkṣipet .
kavacena ca sāstreṇa netramantreṇa bhāvayet .. 378 ..
 
tataḥ svadakṣiṇe haste vijñānaiśvaryaśaktayaḥ .
smartavyāḥ svasvamantreṇa bhojakāḥ karaṇātmakāḥ .. 379 ..
 
tenātha viṣṇuhastena paramānnapurassaram .
spṛṣṭvā spṛṣṭvā yathāyogaṃ baddhayā grāsamudrayā .. 380 ..
 
nivedanīyā vai viṣṇorannamūrtyantarasthitāḥ .
rasarūpādibhedotthāstejovīryabalātmakāḥ .. 381 ..
 
ṣāḍguṇyavigrahasyāpi devasyārcābhimāninaḥ .
prīṇanaṃ paramaṃ hyetaddhavirmantraiḥ susaṃskṛtam .. 382 ..
 
jñātvaivaṃ śaṃkhaśrṛṅgādibherīpaṭahaniḥsvanaiḥ .
ghaṇṭāravasametābhirmaṅgalābiśca gītibhiḥ .. 383 ..
 
śrutismṛtītihāsānāṃ bhagavadguṇaśaṃsinām .
stotrāṇāṃ ca purāṇānāṃ vaiṣṇavānāṃ ca niḥsvanaiḥ .. 384 ..
 
pradakṣiṇakrameṇaiva pāyasādyupapātrakam .
prabhūtānnaṃ tataḥ paścāt prāpaṇānnapurassaram .. 385 ..
 
bhakṣyāṇyapūpapūrvāṇi bhojyāni ca phalāni ca .
lehyāni madhupūrvāṇi coṣyāṇyāmrādikānyapi .. 386 ..
 
peyāni kṣīrapūrvāṇi anupānānvitāni ca .
vinivedya ca devāya vinyastānyodanopari .. 387 ..
 
balavīryādisanmantrān savīryādivivarjitān .
omityupāharenmantrī tataḥ saṃhṛtimudrayā .. 388 ..
 
pūrṇātpūrṇamiti prājño japtvā mantraṃ samāhitaḥ .
sutṛptaṃ bhāvayeddevaṃ sutṛptamiti coccaran .. 389 ..
 
śītalaṃ tarpaṇajalaṃ śaṅkhaśuktyākṛtiṣvapi .
pātreṣu pūritaṃ tarpya cūrṇaṃ niṣpuṃsanāya ca .. 390 ..
 
tadarthaṃ śāṭakaṃ cātha hastaprakṣālanaṃ tataḥ .
samācamanatoyaṃ ca ghṛṣṭakarpūrabhāvitam .. 391 ..
 
candanaṃ karaśudhyarthaṃ mātrāṃ karasamudbhavām .
saratnāṃ vinivedyātha tāmbūlaṃ śaśibhāvitam .. 392 ..
 
datvā'tha mūlamudrāṃ tu darśayenmūlamuccaran .
japaṃ kṛtvā yathāpūrvamarghyādyairdhūpapaścimaiḥ .. 393 ..
 
samabhyarcya samāhūya gurupūrvāṃśca sādhakān .
siddhāntaniratāṃscātha pañcakālaparāyaṇān .. 394 ..
 
dīkṣitāṃśca yathānyāyaṃ traividyāṃstadabhāvataḥ .
arghyānulepanābhyāṃ tu sragvarairdhūpapaścimaiḥ .. 395 ..
 
samabhyarcya tatasteṣāṃ dadyādarghyodakaṃ kare .
paritaḥ pāyasādīni pātrasthāni pṛthak pṛthak .. 396 ..
 
mahodanaṃ ca madhyasthaṃ caturdhā saṃvibhajya ca .
prayacchedakamaṃśaṃ tu kāribhyaḥ śreyase tataḥ .. 397 ..
 
dvitīyamodanaṃ dadyāt seneśāya tataḥ param .
tṛtīyamannaṃ dātavyaṃ sarveṣāṃ paricāriṇām .. 398 ..
 
caturthaṃ vaiṣṇavānāṃ ca devāyatanavāsinām .
ārādhakaprāśanārthaṃ prāpaṇānnaṃ samācaret .. 399 ..
 
gomātrāṃ sādhyabījāni śālimudgādikāni ca .
mātrāṃ ca tilaratnotthāṃ tathā cācchādanāmbaram .. 400 ..
 
niṣpuṃsanapaṭaṃ cātha tāmbūlaṃ ca viśeṣataḥ .
prayaccheddeśikendrāya niyuktāyārcane kṣaṇe .. 401 ..
 
mahāvibhūtirdeveśaḥ sarvasaṅkalpasiddhidaḥ .
yasmāt prāgātmasātkuryādbhogaśaktimanaśvarīm .. 402 ..
 
vyaktāṃ gurvādivakatreṇa bhunakti tadanantaram .
tasmānniveditaṃ sarvaṃ vāsudevasya vai vibhoḥ .. 403 ..
 
pradadyād gurupūrvebhyo niyatebhyaḥ sadārcane .
rakṣaṇīyamabhaktebhyastaddānaṃ viṣṇuyājakaiḥ .. 404 ..
 
prāyaścittī bhaveddātā apātrapratipādanāt .
prakṣipejjalamadhye tu viṣvaksenaniveditam .. 405 ..
 
jalajānāṃ tīrajānāṃ jantūnāṃ tṛptaye'thavā .
jale kiñcidvinikṣipya śeṣamannaṃ tadagrataḥ .. 406 ..
 
taddhaktānāṃ dvijātīnāṃ niratānāṃ svakarmasu .
evaṃ santarpya deveśaṃ mahatā haviṣā tataḥ .. 407 ..
 
bhojyāsanagataṃ paścādanyatra śayanāspade .
suyitānapatākāḍhye puṣpamālādyalaṃkṛte .. 408 ..
 
sarvopakaraṇopete paryaṅkasyordhvato nayet .
apanīya ca mālyāni gandhāni vasanāni ca .. 409 ..
 
svayaṃ kiñcit samādāya viṣvaksenasya vai tataḥ .
pradadyādavaśiṣṭaṃ tu paryaṅkasthasya vai vibhoḥ .. 410 ..
 
arghyaṃ pādyāmbunā śāṭīṃ tathā pādānulepanam .
sapratigrahamācāmaṃ hastasaṃmārjanāmbaram .. 411 ..
 
datvā tataḥ sugandhaistu candanādyaiḥ samālabhet .
vyajanaiḥ śramaśāntyarthaṃ saṃvījya ca samantataḥ .. 412 ..
 
vkathitaṃ ca mṛgasnehaṃ śaśicūrṇādhivāsitam .
mardayitvātha devasya keśapāśe prasārite .. 413 ..
 
nānāvidhairgandhavadbhiḥ puṣpaiḥ saṃvalitāntaram .
sragbhirnānāvidhābhiśca keśān saṃveṣṭayettataḥ .. 414 ..
 
nivedayedapūpāni pṛthukāni phalāni ca .
pānakaṃ tarpaṇajalaṃ nāḷikerarasānvitam .. 415 ..
 
tāmbūlaṃ śaśiṃsaṃyuktaṃ sāṅgaṃ vijñāpya vai vibhum .
chatradīpānvito yāyādarghyabhṛt pācanālayam .. 416 ..
 
tatra naimittike kuṇḍe nitye vā saṃskṛte purā .
tathaiva saṃskṛte vahnau prāgvat saṃtarpite sati .. 417 ..
 
tasmin jvālā jaṭādhāre hṛdgataṃ mantranāyakam .
avatīrya samidbhiśca saptabhistarpayettataḥ .. 418 ..
 
pāyasādyairviśeṣeṇa pācitairakhilairapi .
śaṅkhabherīninādena ghaṇṭāravasamanvitam .. 419 ..
 
pūrṇāhūtiṃ tato dadyādājyasyācchinnadhārayā .
karmaśeṣaṃ samāpādya dadyācchiṣṭaṃ caruṃ guroḥ .. 420 ..
 
tato devāntikaṃ prāpya homakarma samarpayet .
saṃvibhajya pitṝn prāgvat saṃpradānasamanvitam .. 421 ..
 
arcayitvārghyagandhādyaiḥ prāgvat kuryāt pradakṣiṇam .
vijñāpya yānagaṃ kṛtvā devamantaḥ praveśayet .. 422 ..
 
svasthānasthasya devasya dadyādarghyādikatrayam .
tatra saṃrodhitaṃ mantraṃ prāgvanmūle niyojayet .. 423 ..
 
tatrāpi pūjayedbhogairarghyādyairdhūpapaścimaiḥ .
tato vijñāpayeddevaṃ puṣpāñjalipurassaram .. 424 ..
 
pūjito'si jagannātha mahatā haviṣā vibho .
tvadīye mayi vātsalyāt tṛpto bhavitumarhasi .. 425 ..
 
iti vijñāpya devasya caraṇāmburuhadvaye .
mūlamantraṃ samuccārya prakṣipet kusumāñjalim .. 426 ..
 
mahodanasaparyādau prāpte naimittikādiṣu .
pūjanādutsavārcāyāḥ purastādvātha paścimāt .. 427 ..
 
saśaktikaṃ mūlabimbaṃ sāṅgaṃ bimbaṃ ca sāśrayam .
vihageśāvṛtidvārapālabhaktaiḥ samanvitam .. 428 ..
 
vimāneṣu bahiṣṭheṣu maṇṭape gopurādiṣu .
vibhavavyūhamūrtīnāṃ sthāpitānāṃ vidhānataḥ .. 429 ..
 
prāgvat saṃpūjanaṃ kṛtvā mahānnaṃ vinivedayet .
mukhyakalpamidaṃ proktaṃ madhyakalpe yathābalam .. 430 ..
 
ekaikasyāḍhakādyena mānenānnaṃ prakalyet .
mūlālayagataṃ devaṃ kevalaṃ vā samacayet .. 431 ..
 
prāsādasthasya nitye tu na saṃkalpyaṃ mahāhaviḥ .
tadarthaṃ baliyānaṃ tu nācartavyaṃ hitecchunā .. 432 ..
 
mahodanaṃ ca snapane snapanaṃ ca mahodane .
kartavyamavinābhūtaṃ dvitayaṃ mukhyakalpane .. 433 ..
 
anukalpe tadanyonyamekaikena vinā kṛtam .
prabhūtodanayāgārthamanyayāgārthameva vā .. 434 ..
 
bimbe kasmiṃścidāvāhya pūjite tu yathāvidhi .
samārabdhe samāpte'smin yāge'kasmād dvijottama .. 435 ..
 
anye mahāhaviryāge prāpte naimittikādiṣu .
dātavyaṃ tatra mantrajñairanyatrodvāsanādikam .. 436 ..
 
tata udvāsayedatra snapane'pyevameva hi .
mūlabimbe yathā deyaṃ mantribhistu mahāhaviḥ .. 437 ..
 
tṛtīyāvaraṇādbāhye tathaivābhyantare'pi vā .
mahotsavavidhau dadyāt kutracidvā mahāhaviḥ .. 438 ..
 
mahatā'nena haviṣā bhaktyā yaḥ pūjayeddharim .
sa bhuktvā vipulān bhogānihaṃ loke ciraṃtanān .. 439 ..
 
kālāntare'tyaye prāpte prāptaṃ yātyacyutaṃ padam .
viśeṣādabhiṣiktaiśca bhūpairbhūtahite rataiḥ .. 440 ..
 
vidhinānena kartavyaṃ mahodanasamarcanam .
prāpnuvanti ca te śaśvat pratibhūpālamaṇḍalam .. 441 ..

Chapter - 19
śrīḥ .
ekonaviṃśo'dhyāyaḥ .
sanakaḥ .
mune siddhāntaniṣṭasya samārādhanakāṅkṣiṇaḥ .
samayācāravaikalye prāyaścittamudīraya .. 1 ..
 
śāṇḍilyaḥ .
śrṛṇu samyak pravakṣyāmi prāyaścittaṃ mune hitam .
yat kṛtvā deśikādīnāṃ caturṇaāṃ śubhamedhate .. 2 ..
 
asnātvā vidhivan mantrī nadyādau pūjayedyadi .
snātvā mūlasahasraṃ tu japtvā saṃpūjayedvibhum .. 3 ..
 
jīrṇaṃ paryuṣitaṃ vāso dadhāno yadi pūjayet .
snātvā viśuddhavāsobhṛnmūlamantraṃ japettathā .. 4 ..
 
dhyānahīnastvanācāntaḥ pavitrarahitāṅguliḥ .
keśāsthiloṣṭasirāsṛgaspṛśyasparśane'pi ca .. 5 ..
 
snātvā yathāpuraṃ pūjya mūlamantrāyutaṃ japet .
udakyāsūtikā'peyacaṇḍālādyupavartakaḥ .. 6 ..
 
spṛśeccedbhagavadbimbaṃ snātvā pūrvaṃ svayaṃ tataḥ .
pañcagavyena deveśamabhiṣicya samarcayet .. 7 ..
 
udakyāsūtikādyaiśca spṛṣṭaḥ saṃspṛśya kautukam .
snātvottamena deveśamabhiṣicyātha śāntaye .. 8 ..
 
hutvā'tha mūlamantreṇa japeccāyutasaṅkhyayā .
sūtake mṛtake bimbaṃ spṛśedvā pūjayedyadi .. 9 ..
 
adhamottamena saṃsnāpya prāgvadadhutvā japenmanum .
mahāpātakibhiḥ spṛṣṭho viṇmūtrāpeyapaistathā .. 10 ..
 
pūjayedyadi deveśaṃ punaḥ snātvā vidhānataḥ .
pūrvavat snapanaṃ kṛtvā śāntihomādikaṃ caret .. 11 ..
 
niṣṭhīvarudhirasvedayukto devaṃ spṛśedyadi .
kuśodakena saṃsnāpya viśeṣeṇa yajedvibhum .. 12 ..
 
divā gatvā striyaṃ svīyāmasnātvā cet spṛśedvibhum .
upoṣya pañcabhirgavyaiḥ kuśodaiḥ snāpayedvibhum .. 13 ..
 
parastrīgamāsaktaścīrṇaduścarito vibhum .
pūjayedavā tathā spṛṣṭhe dedhabimve'bhiṣecayet .. 14 ..
 
madhyamādhamamārgeṇa hutvā mantraṃ japecchatam .
kṛmikīṭāsthikeśādipataṅganakharādikaiḥ .. 15 ..
 
prāṇyaṅgatuṣabhasmādiduṣṭaiḥ patraphalādibhiḥ .
puṣpaistoyaistathāpyanyaiścandanādyaiśca bhūṣaṇaiḥ .. 16 ..
 
tathopacārairanyaiśca varjitairapi vastubhiḥ .
tathā paryuṣitaiḥ patrapuṣpāṅkuraphalādibhiḥ .. 17 ..
 
aspṛśyaprāṇibhiḥ spṛṣṭhaistathā cāspṛśyavastubhiḥ .
caṇḍālasūtikādyaiśca niṣādapatitādibhiḥ .. 18 ..
 
saṃspṛṣṭhaiśca parimlānaiḥ sarajobhiryajedyadi .
japedaṣṭottaraśataṃ mūlamantramananyadhīḥ .. 19 ..
 
etairduṣṭaistu vastrādyairdevaṃ saṃpūjayedyadi .
saṃsnāpya cādhamenaiva pūjayitvā vidhānataḥ .. 20 ..
 
śāntihomaṃ prakurvīta sahasrāhutibhiḥ kramāt .
caṇḍālasūtikodakyāśabarāpeyapāyibhiḥ .. 21 ..
 
saṃspṛṣṭe pānabhakṣyādau deveśasya nivedite .
mṛṇmayāni parityajya kṣālayitvetarāṇi ca .. 22 ..
 
snātvā kuśodakaṃ pītvā snāpayedadhamena tu .
punaḥ saṃpūjya juhuyānmūlena śatasaṅkhyayā .. 23 ..
 
viḍvarāhasṛgālābhi kākaśyenakharādibhiḥ .
evamādibhiranyaiśca spṛṣṭhe'nnādau nivedite .. 24 ..
 
pūrvavacchāntireva syāttataḥ śuddhaṃ nivedayet .
parastrīgamanāsaktairmakṣyābhakṣyāvivekibhiḥ .. 25 ..
 
yatheṣṭācāraniratairavaiṣṇavakulodbhavaiḥ .
pavkaṃ spṛṣṭhaṃ tathā dṛṣṭaṃ duṣṭaṃ pūyāsṛgādibhiḥ .. 26 ..
 
amatyā ceddhavirdettaṃ pūrvavacchāntimācaret .
śavādidūṣitānnasya pavkasya vinivedane .. 27 ..
 
pūrvavat pūjya deveśaṃ śāntihomaṃ samācaret .
tyaktamannādikaṃ dadyādyadi pūjya punastilaiḥ .. 28 ..
 
saghṛtairjuhuyānmantrī sahasraśatasaṅkhyayā .
tathā paryuṣitānnasya pradāne śāntimācaret .. 29 ..
 
tyaktaṃ haviḥ phalaṃ puṣpaṃ pavitrānnarasādikam .
tyajejjalāśaye vāgnau bhuvi vā goṣvalolupaḥ .. 30 ..
 
makṣikāghuṇabhṛṅgādyairdaṣṭaṃ duṣṭaṃ purīṣagaiḥ .
patrapuṣpaphalādyannaṃ tyaktavyaṃ tadadhiṣṭhitam .. 31 ..
 
astrodakena saṃprokṣya dadyāddevāya bhaktitaḥ .
mahāhavirvidhāne tu viśeṣamavadhāraya .. 32 ..
 
pacanālayamanyatra sādhitaṃ dīkṣitetaraiḥ .
amantrasaṃskṛtaṃ cānnamavibhaktamalakṣaṇam .. 33 ..
 
nirīkṣitamayogyaiśca saṃpṛṣṭhaṃ makṣikādibhiḥ .
saṃprokṣya cāstratoyena nivedyaṃ yatnagauravāt .. 34 ..
 
seneśāya na dātavyaṃ homaṃ kuryādyathāruci .
kāribhyaḥ saṃpradānaṃ ca balidānaṃ na kārayet .. 35 ..
 
abhyāgateṣvanāpteṣu dīnānāthajaneṣvapi .
pradeyamanyathā śāntihomaṃ kuryādananyadhīḥ .. 36 ..
 
biḍālabhūṣikāsarpamaṇḍūkādyaiśca jantubhiḥ .
kṛmikīṭapataṅgādyairvāyasādyaiśca khecaraiḥ .. 37 ..
 
na deyaṃ devadevāya duṣṭaṃ spṛṣṭhaṃ mahāhaviḥ .
datte hutvā ca japtvā ca punardadyānmahāhaviḥ .. 38 ..
 
bhogamantrakriyādhyānaṃ mudrāṇāmaṅgarūpiṇām .
dvārāvaraṇapūrvāṇāṃ biṃbapīṭhādikāriṇām .. 39 ..
 
kālānāmapi cānyeṣāṃ nityanaimittikātmanām .
viparyāse pravṛtte tu divyairvyāpakapañcakaiḥ .. 40 ..
 
pratyekaṃ juhuyānmantrī tilaiścānyaiḥ śataṃ śatam .
samitparididarbhāṇāṃ kūrcānāṃ haviṣāyapi .. 41 ..
 
ājyasthālyādipātrāṇamagneḥ sthaṇḍilakuṇḍayoḥ .
struksravasya praṇītāyā abhāve lakṣaṇojjhite .. 42 ..
 
śāntyarthaṃ juhuyānmantrī prāgvadvyāpakapañcakaiḥ .
abhāve kāṣṭhasamidhāmājyena caruṇā hunet .. 43 ..
 
samidbhirājyābhāve tu tilairvā homamācaret .
alābhe haviṣo'nyeṣāmājyena juhuyāt sudhīḥ .. 44 ..
 
sarvadhāhomakarmārthaṃ tilamājyaṃ na lopayet .
tilājyayorabhāve tu havanaṃ syānnirarthakam .. 45 ..
 
śāntihomaṃ prakurvīta pratiṣṭhāyāṃ yathoditam .
vahnau kuṇḍe sthale culyāṃ saṃskṛte'nugatiṃ gate .. 46 ..
 
punarādhāya saṃskṛtya śāntihomādikaṃ hunet .
vahnau spṛṣṭe tathā'spṛśyaiḥ keśāsthinakharairapi .. 47 ..
 
yathāvanmūlamantreṇa juhuyāt sarpiṣā śatam .
udakyāsūtikādyaiśca sannikṛṣṭe'yutaṃ hunet .. 48 ..
 
saṃspṛṣṭe'nyaṃ samādhāya juhuyāccāyutaṃ japet .
asamiddhe hute vahnau punarhomaṃ samācaret .. 49 ..
 
naimittikeṣu kāmyeṣu cotsaveṣu biśeṣataḥ .
tadaṅgahutabhugyāgaṃ kuṇḍe'naysmin samācaret .. 50 ..
 
śāntihomaṃ prakurvītaṃ kṛte cettadviparyaye .
parivārānamūrtāṃśca mūrtāṃścaiva yathākramam .. 51 ..
 
anarcayitvā'horātraṃ japettatra puro'ntike .
tanmantrāṃśchatamaṣṭau tu pratyekaṃ pūjanādikam .. 52 ..
 
patane balivastūnāmaspṛśyasparśane'pi vā .
tathaiva pātre'bimate keśaloṣṭādidūṣite .. 53 ..
 
tattyaktvā'nyena nirvartya śāntihomaṃ samācaret .
baliṃ duṣṭe na dadyāccecchāntihomapurassaram .. 54 ..
 
baliṃ datvā viśeṣeṇa prāguktaṃ mantravān japet .
nityotsavārthabimbe tu yānānnipatite sati .. 55 ..
 
tadevoddhṛtya tadvimbamakṣataṃ snāpya mantravit .
adhamādhamamārgeṇa śāntyarthaṃ juhuyādanu .. 56 ..
 
tathaiva ca kṣataṃ bimbaṃ samādhāya yathāpuram .
kṛtvā prātiṣṭhikaṃ karma svasthāne sthāpayedanu .. 57 ..
 
yāvatsamādhikālaṃ tu tāvadbimbāntareṇa vā .
kūrcena vā'nyabimbena kuryānnityotsavaṃ hareḥ .. 58 ..
 
aspṛśyairvātha saṃspṛṣṭe balibimbe'bhiṣecayet .
adhamādhamaṃmārgeṇa śāntihomapurassaram .. 59 ..
 
yānasthe tvadha bimbe tu vyūḍhe'yogyajanaiḥ sti .
kuśodakena saṃprokṣya śāntihomaṃ samācaret .. 60 ..
 
aspṛśyairyadi saṃspṛṣṭo balibimbasya vāhakaḥ .
pañcagavyena saṃprokṣya śucinā'nyena vāhayet .. 61 ..
 
mudrāmantrakriyādhyānadravyāṇāṃ bhogarūpiṇām .
viṃśeṣādbalikāle tu hānirutpadyate yadi .. 62 ..
 
japenmūlasahasraṃ tu mantrī dhyānasamanvitaḥ .
na dattaṃ yadi dātavyaṃ phalapuṣpodanādikam .. 63 ..
 
devopabhuktaṃ yogyāya mūlamantrāyutaṃ japet .
hutaśeṣe haviśśeṣe bhukte yogyajanairvinā .. 64 ..
 
japenmūlāyutaṃ mantrī dātā kilpiṣaśāntaye .
sātvataiḥ satvanirataiḥ sadā bhagavataḥpriyaiḥ .. 65 ..
 
tattaṃ bhagavate yadyat tattat pāvanapāvanam .
vrahnagnasya surāpasya svarṇasteyaratasya ca .. 66 ..
 
gurutalparatasyapi saṃyuktasyāpi taiḥ saha .
prāśanaṃ sarvapāpaghnamanyeṣāpapi kiṃ punaḥ .. 67 ..
 
tasmāttat saṃpradātavyaṃ jñānināṃ mukhyakalpane .
traivarṇikānāṃ dātavyaṃ dīkṣitānāṃ tu madhyame .. 68 ..
 
kevalānāṃ tu bhaktānāṃ traividyānāṃ dvijanmanām .
pradhādānamanukalpe syādanyathā prāśayet svayam .. 69 ..
 
viṣvaksenasya yaddattaṃ pūjānte mantribhirvibhoḥ .
na bhoktavyaṃviśeṣeṇa tyaktavyaṃ bhūjalādiṣu .. 70 ..
 
goṣu vā viṣṇubhūtānāṃ tṛptaye hitamicchatām .
bhoktā kilbiṣaśāntyarthaṃ vrataṃ cāndrāyaṇaṃ caret .. 71 ..
 
saṃkalpya yāgaṃ homāntaṃ havanaṃ na kṛtaṃ yadi .
dviguṇaṃ havana kṛtvā pūrṇāntaṃ mantravittamaḥ .. 72 ..
 
ekadvitricatuḥ pañcaṣaṭkāleṣu yathākramam .
ekārdidinamāsartuvatsareṣu tathaiva ca .. 73 ..
 
vahnikāryeṣu lupteṣu nityanaimittikeṣcapi .
dviguṇaṃ miśritairhomairadhamasnapanaṃ caret .. 74 ..
 
pūjālope pravakṣyāmi prāyaścittaṃ mune śrṛṇu .
aupacārikasāṃsparśahṛdayaṃgamarūpiṇām .. 75 ..
 
paricyutau ca bhogānāṃ trayāṇāṃ kramaśo mune .
pūjānte sarvabījāni mātrāvittaṃ ghṛtodanam .. 76 ..
 
nivedanīyaṃ devasya viśeṣejyāpurassaram .
ekakāle ca divase pakṣe vaiśeṣikārcanam .. 77 ..
 
tattaddviguṇitairdravyairbalihomāntamācaret .
ekamāsīyapūjāyā yāvaddvādaśamāsikī .. 78 ..
 
tāvaddviguṇitairdravyairmāsasaṅkhyārcane'pi ca .
snapanaṃ cāpi navakamadhamādhamapūrvakam .. 79 ..
 
mukhyottamāvasānaṃ tu sahasrakalaśāplavam .
saṃprokṣaṇaṃ ca vidhyuktaṃ pratiṣṭhāṃ ca kramāccaret .. 80 ..
 
ārabhya māsikīṃ pūjāṃ yāvaddvādaśamāsikī .
tāvadekaikavṛddhyā tu mahatā haviṣā yajet .. 81 ..
 
samidbhiḥ saptabhirhutvā purā paścāddhṛtāplutaiḥ .
ghṛtaiśca juhuyānmantrī tvāsahasrādyathābalam .. 82 ..
 
tathaiva ca japaṃ kuryānmūlamantrasya sādaram .
valipradānahīne tu hutvā mūlaśata tataḥ .. 83 ..
 
tattadāvaraṇadvāradevānāṃ svasvasaṃjñayā .
juhuyāttilamiśreṇa ghṛtenaiva śataṃ śatam .. 84 ..
 
prāyaścittaṃ pravakṣyāmi nityādisnapaneṣu te .
gṛhārcane prakurvīta nityādisnapanaṃ sudhīḥ .. 85 ..
 
tatra snānīyatoyena pūjārthamabhiṣecayet .
vahubere tu karmārcāṃ snāpayedagramaṇṭape .. 86 ..
 
prāsāde vitate brahnabhāgasthe bhadraviṣṭare .
snāpayet snānakalaśaiḥ sthāpitairagramaṇṭape .. 87 ..
 
madyāhne cāpi sāyāhne snānīyakalaśoddhṛtaiḥ .
snānadravyasametairvā vāribhiḥ prokṣayet kramāt .. 88 ..
 
mūlabimbādibimbānāṃ kuryādvā vinivedanam .
bahubere'bhiṣekārcāṃ tāṃ gṛhītvāgramaṇṭapāt .. 89 ..
 
na gacchedbāhyato mantrī snapanārthaṃ bahirgate .
śāntihomaṃ prakurvīta tasya doṣasya śāntaye .. 90 ..
 
ekabere bṛhadrūpe karmārcāmabhiṣecayet .
bṛhaddhaṭaiśca bahubhiḥ sahasrakalaśādibhiḥ .. 91 ..
 
yadābhiṣeko bāhyasthe maṇṭape snānakautukam .
saṃsnāpya vidhivanmantrī mahatā vibhavena tu .. 92 ..
 
pūjayitvotsavārcāyāṃ vinivedya mahāhaviḥ .
kalaśasnapanārthaṃ cenna kuryādaṅkurārpaṇam .. 93 ..
 
tathā pratisarābandhaṃ mūlamantrāyutaṃ japet .
purastādaṅkurānarpya baddhravā bimbe'pi kautukam .. 94 ..
 
amatyā vā samatyā vā snapanaṃ nācaredyadi .
śāntihomaṃ purā kṛtvā japedaṣṭottarāyutam .. 95 ..
 
kautukāṅkurapūrvaṃ tu punarevābhiṣecayet .
akṛtvāṅkurayāgaṃ tu tathā kautukanandhanam .. 96 ..
 
snāpito yadi deveśaḥ snānaṃ tanniṣphalaṃ bhavet .
vidhivaccāṅkurāvāpaṃ tathā kautukabandhanam .. 97 ..
 
snāpayedvidhivanmantrī śāntihomaṣurassaram .
saṃkalpite tu snapane tvakṛte dviguṇaṃ caret .. 98 ..
 
nāsāditairdravyahīnaiḥ snāpite'pyevamācaret .
adhivāsitakuṃbhasthatoyānāṃ pūrvameva tu .. 99 ..
 
na paryuṣitahāniḥ syānmantranyāsaistathārcanaiḥ .
sthāpiteṣvatha kuṃbheṣu hīneṣu sthāpya pūrvavat .. 100 ..
 
japet kalaśadaivatyaṃ mantramaṣṭottaraṃ śatam .
samuddhṛteṣu kuṃbheṣu rikteṣu suṣirādinā .. 101 ..
 
prāgvadanyaṃ pratiṣṭhāpya japedaṣṭottaraṃ śatam .
aspṛśyaiśca tathā spṛṣṭhe mārjārārādyaiśca daṃśite .. 102 ..
 
śvādibhiḥ kukkuṭādyairvā śabarādyairvijātibhiḥ .
keśāsthiloṣṭasaṃduṣṭe punaḥ kalaśasañcaye .. 103 ..
 
saddravyaṃ pūrvavat sthāpya taddaivatyaṃ japecchatam .
duṣṭaiḥ saṃsnāpite deve punarapyabhiṣecayet .. 104 ..
 
vyāpakaiḥ pañcabhirmantraiḥ pratyekaṃ juhuyācchatam .
pūrvavat kuṃbhadaivatyaṃ japeddhyānasamanvitam .. 105 ..
 
akrameṇa samuddhāre sthāpane dravyayojane .
anarcane ca mantrāṇāṃ japedaṣṭottaraṃ śatam .. 106 ..
 
māhiṣājoṣṭrasaṃbhūtaiḥ dadhikṣīraghṛtādibhiḥ .
snapanāddevadevasya mūlamantreṇa mantravit .. 107 ..
 
samidbhiḥ saptabhirhomaṃ kuryādaṣṭottaraṃ śatat .
geyamaṅgaḷavāditrastotranṛttādibhirvinā .. 108 ..
 
vīṇāveṇuninādaiśca tathā puṇyahavācanaiḥ .
vinābiṣecite mūlaṃ śatamaṣṭottaraṃ japet .. 109 ..
 
bimbe'bhiṣicyamāne tu patite snānaviṣṭarāt .
calite vā viśeṣeṇa pratiṣṭhāsnapanaṃ caret .. 110 ..
 
caruṇā sarpiṣā caiva prāguktairmūlapañcakaiḥ .
hutvā cāṣṭottaraśataṃ tatsaṅkhyaṃ ca japettataḥ .. 111 ..
 
prabhāpīṭhāstravastrāhgabhedabhaṅgādidūṣite .
tattadvimbagatāṃ śaktiṃ niyojya dhruvakautuke .. 112 ..
 
sandhānaṃ śilpibhiḥ kṛtvā susaṃskṛtya tadaiva tu .
śeṣakarmaṇi nirvṛtte snāpayeduttamakramāt .. 113 ..
 
tilena caruṇājyena pratyekaṃ ca sahasraśaḥ .
juhuyānmūlamantreṇa tena śāntirbhaviṣyati .. 114 ..
 
tadā na ghaṭituṃ śaktiryadi syādyatnagauravāt .
śobhārthabimbaiḥ purataḥ sthāpitaiḥ śeṣamācaret .. 115 ..
 
evamutsavatīrthārthaśayanādiṣu mūrtiṣu .
tattadaṅgādisandhānaṃ sthāpanaṃ yojanaṃ puna .. 116 ..
 
uktapramāṇādadhike hīne snapanavastuni .
śarāve kalaśe kūrce vastre koṣṭe sadasyapi .. 117 ..
 
pālikādau tathā pīṭhe toraṇe cāṣṭamaṅgaḷe .
dvāramaṅgaḷakuṃbheṣu sādhaneṣvitareṣvapi .. 118 ..
 
mūlamantraṃ japenmantrī śatamaṣṭādhikaṃ sudhīḥ .
mokṣārthī snāpayeddevaṃ sarvakālaṃ yathāvidhi .. 119 ..
 
ripūṇāṃ nigrahārthāya divā kuryāttu sarvadā .
svargakāmastu pūrvāhṇe dharmārthī dinamadhyame .. 120 ..
 
vinānte sarvabhogārthī prāyaścitteṣu sarvadā .
candvasūryoparāge ca tatkāle snāpayedvibhum .. 121 ..
 
saṃkrāntiṣu ca sūryasya prāgvat paścāttathaiva ca .
saṅkrāntikālavijñānānnāḍyaḥ ṣoḍaśa ṣoḍaśa .. 122 ..
 
tadānīṃ snāpayeddevamanukrānte hunenmanum .
sahasrakṛtvastadanu tatsamaṃ japamācaret .. 123 ..
 
purastāt sarvakarmārthamaṅkureṣvarpiteṣvanu .
rakteṣu śyāmavarṇeṣu tathā tiryaggateṣu ca .. 124 ..
 
vakreṣu cāprarūḍheṣu dakṣiṇābimukheṣu ca .
vidhihīneṣu cāspṛśyaspṛṣṭeṣvadhikṛtairvinā .. 125 ..
 
pālikādiṣu bhinneṣu naṣṭeṣu patiteṣu ca .
mūṣikādyaiśca daṣṭeṣu mūlamantrāyutaṃ japet .. 126 ..
 
purastādekayāgārthamaṅkureṣvarpiteṣu ca .
asamāpte tatastasmin prāpte vaiśeṣikāntare .. 127 ..
 
tadarthamapi kurvīta pālikāsvaṅkurārpaṇam .
utsavādyantayormadhye rakṣāsūtravivarjitam .. 128 ..
 
baddhapratisare bimbe snapanārthaṃ tu mantriṇā .
saṃprāpte snapane'nyasmin śīrghakarmanimittataḥ .. 129 ..
 
tadarthaṃ kautukaṃ badhvā snānakarma samāpya ca .
pūrvārabdhaṃ prakurvīta prāyaścittādanantaram .. 130 ..
 
anyatra kamaśaḥ kuryāt pūrvārabdhaṃ samāpya ca .
anyathā cedidaṃ karma niṣphalaṃ bhavati dvija .. 131 ..
 
taddoṣaparihārārthaṃ śāntihomo japastathā .
sahasrasaṅkhyāyā yukto mūlamantreṇa mantravit .. 132 ..
 
snapane'sminnatikrānte mūlamantrāyutaṃ japet .
mūṣikāsarpamaṇḍūkacucuṃdaryādijantubhiḥ .. 133 ..
 
sthāpite kalaśe spṛṣṭe laṅghite sati taṃ tyajet .
punaranyaṃ tathā sthāpya japenmūlaśataṃ guruḥ .. 134 ..
 
prāyaścitteṣvanukteṣu evamāṃdiṣu satsu ca .
mūlamaṃtrāyutaṃ caiva japedaṣṭottaraṃ guruḥ .. 135 ..
 
prāyaścittaṃ pravakṣyāmi mahotsavavidhau mune .
gṛhe pratiṣṭhite bimbe na kurvīta mahotsavam .. 136 ..
 
svatantraṃ paratantraṃ ca divyādyāyatanaṃ dvidhā .
parvatāgre nadītīre tīrthānāṃ nikaṭe vibhoḥ .. 137 ..
 
sthāpitasyālayaṃ viddhi svatantramiti sattama .
grāmādyaṅgatayā klṛptamasvatantramitīritam .. 138 ..
 
tayormahotsavaṃ kuryāt trayodaśavidhaṃ mune .
saṅkalpyaikatame tatra pravṛtte vatsaraṃ prati .. 139 ..
 
na tu kuryādvibhūtyarthaṃ tasmānnyūnaṃ dinotsavam .
amatyā yadi kurvīta kuryādūrdhvaṃ gatotsavam .. 140 ..
 
prāk pravṛttaṃ tu śāntyarthamanyathā syānnṛpakṣayaḥ .
pramāṇarahite vaṃśe paṭe bāladhvaje'pi ca .. 141 ..
 
varṇabhūṣaṇamānādye daṇḍe yaṣṭau ca daiṇave .
pheṇake cāvaṭe pīṭhe prapāyāṃ dhvajarajjuni .. 142 ..
 
vidhivacchāntihomaṃ tu japāntaṃ prāgvadācaret .
chinne bhinne'gninā dabdhe naṣṭe mūṣikadaṃśite .. 143 ..
 
viṇmūtrarudhirāpeyaretoniṣṭhīvanādibhiḥ .
dūṣitaṃ dhvajamutsṛjya prāgvadanyaṃ samāharet .. 144 ..
 
pratiṣṭhāpyātha daṇḍāgraṃ mānayitvādhamena tu .
saṃsnāpya doṣaśāntyarthaṃ juhuyāt sarpiṣā śatam .. 145 ..
 
stambhāgre dhvajavastrasya rakṣākāryāya dīkṣitaiḥ .
ārohaṇaṃ na doṣo'tra rakṣāhetordvijādibhiḥ .. 146 ..
 
sujīrṇān pheṇadaṇḍādīn parityajya tato'parān .
saṃskṛtya yojayettatra badhvā tu dhvajamañjasā .. 147 ..
 
madhyamasnapanāntaṃ tu śāntihomaṃ samācaret .
varṣavātātapasparśaiḥ luptavarṇe khagadhvaje .. 148 ..
 
na kiṃcidapyaniṣṭaṃ syāt staṃbhāgre yāvadutsavam .
badhvā dhvajapaṭe stambhe vātavegādihetubhiḥ .. 149 ..
 
tamūladeśe tu vicchinne sadhvaje patite sati .
akṛtvā dhvajaviśleṣaṃ sthāpayeccheṣamañjasā .. 150 ..
 
snapanaṃ cottamaṃ kuryāt catuḥ sthānārcanādikam .
gobhūhemayavādīnāṃ dānaṃ śaktyā samācaret .. 151 ..
 
utsavadhvajabhaṅgena rājyādbhraṣṭo bhavennṛpaḥ .
tasmāttatparihārārthaṃ tvarayā śāntimācaret .. 152 ..
 
hetubhirvātavegādyairdhvaje nipatite bhuvi .
kṣipramuddhṛtya tadbadhvā snapanaṃ cādhamena tu .. 153 ..
 
śāntyarthaṃ juhuyādājyaṃ tilena śatasaṅkhyayā .
dhvaje nipatite chinne kuryāt snapanamuttamam .. 154 ..
 
punaranyaṃ samutpādya badhnīyāt saṃskṛtaṃ tathā .
anyathā yadi doṣasyādrājño rāṣṭrasya mantriṇaḥ .. 155 ..
 
pakṣīśādhiṣṭite kuṃbhe naṣṭe vā patite bhuvi .
spṛṣṭe'spṛśyaistathā keśaloṣṭāsthiśakṛdādibhiḥ .. 156 ..
 
kuṃbhe'nyasmin samāropya tāṃ śaktiṃ kuṃbhamadhyagām .
japtvā mūlāyutaṃ mantrī śeṣakarma samācaret .. 157 ..
 
anuktānāṃ tu sarveṣāṃ japedevaṃ yathābalam .
devatāvāhanārthaṃ tu bherītāḍanakarmaṇi .. 158 ..
 
vādyajāteṣu sarveṣu mṛdaṅgapaṇavādiṣu .
na sthāpiteṣu svasthānetatpūjātavilopane .. 159 ..
 
puṇyāhapāṭharāhitye tathārvāhanagādhayā .
sagaṇeṣu ca bhūteṣu sagrahepūtkaṭādiṣu .. 160 ..
 
svāsu dikṣu yathānyāyamanāhuteṣu satsu ca .
dvārāvaraṇarathyāsu grāmavāstuṣvanukramāt .. 161 ..
 
balipradānahīne tu tathā tāḷasvarādiṣu .
geyanṛtteṣu hīneṣu śāntihomapurassaram .. 162 ..
 
pratyekaṃ devatāmantramaṣṭadhā'vartayedbudhaḥ .
punarutpādayet sarvaṃ devatāvāhanādikam .. 163 ..
 
anaṅkurārpaṇāgraṃ tu prārabhecca mahotsavam .
punaḥprāpte dine vātha sadyaḥ kṛtvā'ṅkurārpaṇam .. 164 ..
 
śāntihomaṃ prakurvīta pūrvavacchatasaṅkhyayā .
tathaiva tīrthayātrārthaṃ būtarātrādisiddhaye .. 165 ..
 
paricyutau tathāhgānāmaṅkurārpaṇakarmaṇi .
na kṛtaṃ cettathā sāṅgaṃ tathā kautukabandhanam .. 166 ..
 
kartavyā pūrvavacchāntirhomena sajapena ca .
utsavārthādhivāseṣu catuḥsthānārcane'pi ca .. 167 ..
 
āraṃbhakalaśasnāne snānaberābhiṣecane .
mahāhayiṣi home ca divaseṣu tathā niśi .. 168 ..
 
bhūtādirātridevānāṃ balirdravyairyathoditaiḥ .
havane ca tathodyāne līlayā mṛgayotsave .. 169 ..
 
mṛgayāyāṃ viśeṣeṇa lopaḥ sañjāyate yadi .
śāntihomādikaṃ tattat kṛtvā śeṣaṃ samācaret .. 170 ..
 
adhiṣṭhiteṣu bimbena yāneṣu patiteṣu vā .
bhinneṣvapi ca vāheṣu pramādādyatra kutracit .. 171 ..
 
yānāntare samāropya vāhane vā'tha kautukam .
śāntihomaṃ purā kṛtvā japenmūlasahasrakam .. 172 ..
 
gobhūhemādikaṃ dadyādvaiṣṇavebhyo gurorapi .
yānādvā vāhanādvā'pi bimbe tu patite sati .. 173 ..
 
valiberoktavidhinā samādhānapurassaram .
snapanaṃ śāntihomaṃ ca mantrajāpāntamācaret .. 174 ..
 
samādhau dīrdhakālīne kuryācchobhāryakautuke .
śeṣakarma māharcāyāṃ nirvṛtte sandhikarmaṇi .. 175 ..
 
pūrvavatrāṃ pratiṣṭhāpya yathāvacchāntimācaret .
sūnyeṣu grāmanagarapattanādiṣu cotsavam .. 176 ..
 
balidānaṃ na kurvīta kṛte tatrāpi niṣphalam .
samāhite tugrāmādau mahāśāntipurassaram .. 177 ..
 
punarapyutsavaṃ kuryāt brāhnaṇānāmanujñayā .
grāmādāvagninā dagdhe vātyā'sārādidūṣite .. 178 ..
 
śāntihomaṃ purā kṛtvā paścādutsavamācaret .
sthāpite parvatāgreṣu devabimbe mahotsavam .. 179 ..
 
yathāvakāśaṃ kurvīta tatraiva balipūrvakam .
tadāsanne'grahārādau śakyaṃ cet kartumutsavam .. 180 ..
 
balipradānarahitaṃ tatra kuryāt paribhramam .
devatāhvānavelāyāmāhūtānāṃ vibhoḥ purā .. 181 ..
 
devāsuragaṇādīnāṃ bhūtānāmapyanukramāt .
utsavārthabaliṃ dadyānmahāpīṭhe divāniśam .. 182 ..
 
dhvajārthamaṅkurānarpya dhvajamutthāpya vā tathā .
dīkṣārthaṃ kautukaṃ badhvā purā tīrthāghamarṣaṇāt .. 183 ..
 
deśike vyādhite vā'tha mṛte kāryāntarodyate .
sūtakādyupaghāte ca śeṣakarmasamāpanam .. 184 ..
 
kartavyaṃ guruṇā'nyena japtvā mūlāyutaṃ japet .
ripucorāgnivṛṣṭyādibhayādvighne mahotsave .. 185 ..
 
jāte dadyādvaliṃ tasminnaṣṭe'pyahani deśikaḥ .
atītaṃ tu baliṃ dadyācchāntihomajapānvitam .. 186 ..
 
kuryādutsavāyātrāṃ ca vihite'hni mahotsavam .
bhraṣṭāyāṃ tīrthayātrāyāmavāruhya khagadhvajam .. 187 ..
 
pūrvavaddhajamutthāpya kuryāttīrthāntamutsavam .
pratirātribalidravyavyatyāse sarpiṣā śatam .. 188 ..
 
hutvā'gnau mūlamantreṇa japedaṣṭottaraṃ śatam .
kāle'nyasmin baliṃ dadyāttatkāle prāptamañjasā .. 189 ..
 
vtyāse balidevānāṃ japo homaśca tādṛśaḥ .
aṅkurārpaṇapūrvaśca nārabdhaścenmahotsavaḥ .. 190 ..
 
tathaiva cāṅkurāvāpaṃ kṛtvā mūlāyutaṃ japet .
viśeṣāt pālikāvāse rathyāvṛtiṣu cotsave .. 191 ..
 
grāmavāstuṣu rathyāsu bhūtānāṃ balimācaret .
na cāśraye prakurvīta rājarāṣṭravivṛddhaye .. 192 ..
 
dadyād grāmādivṛddhyarthaṃ tasminnapyālaye balim .
śāntihomaṃ prakurvīta balidāne'nyathākṛte .. 193 ..
 
khadyotapāṃsunīhāravarṣavātātapādibhiḥ .
bimbe mahotsave spṛṣṭhe sajapaṃ homamācaret .. 194 ..
 
prapāmaṇṭapapātrāṇāmagnidāhe ca pūrvavat .
nirvāpiteṣu dīpeṣu pūrvavacchāntirīritā .. 195 ..
 
vastrabhūṣaṇamālyānāṃ hetīnāṃ ca tathaiva ca .
chatracāmarapūrvāṇāṃ mahatāṃ maṅgaḷātmanām .. 196 ..
 
dhvajatoraṇapūrvāṇāṃ pīṭhānāmaṅgarūpiṇām .
agnidāhe samutpanne punarutpādya tānapi .. 197 ..
 
sajapaṃ śāntihomaṃ tu kuryādaṣṭottaraṃ śatam .
prāguktānāṃ ca sarveṣāṃ dīpānāṃ tu viśeṣataḥ .. 198 ..
 
patane bhuvi sañjāte mūlamantreṇa mantravit .
aṣṭottarasahasraṃ tu hutvā tatsaṅkhyayā japet .. 199 ..
 
divārātryutsavaṃ kuryādāsūryāstamayodayāt .
kālayorviparītaścedadhamasnapanaṃ ret .. 200 ..
 
tīrthayātrā prakartavyā sūryasyāstamayāt purā .
pūrvabhāge rajanyāṃ vā kuryāt svavyaktadivyayoḥ .. 201 ..
 
uttamasnapanaṃ kuryāttīrthakālaviparyaye .
dvivārayukte tīrtharkṣe purūhūtakṣaṇānvitam .. 202 ..
 
puṇyaṃ bhavettatpūrvaṃ syādubhayorvidyate yadi .
devasyotsavayātrāyāṃ spṛṣṭhe'spṛśyaistu deśike .. 203 ..
 
na doṣastatra virjñayo viśeṣāddevasannidhau .
utsave homavidhure dviguṇaṃ juhuyājjapet .. 204 ..
 
netrāstrasahitaṃ mūlaṃ pratyekaṃ śatasaṅkhyayā .
sarvabhaktajanairdevo yathābhimukhadiṅmukhaiḥ .. 205 ..
 
sraggandhavastrakṣīrānnnapānakāpūpasatphalaiḥ .
tāmbūlairgandhasaṃmiśraistoṣaṇīyo yathābalam .. 206 ..
 
susthitairvā'sanāsīnairdeśikairvātha sādhakaiḥ .
pūjite sati deveśe na doṣo bhaktigauravāt .. 207 ..
 
bimbe corādibhirnaṣṭe vartamāne mahotsave .
bimbāntaraṃ samāpādya pratiṣṭhāpya yathāpuram .. 208 ..
 
mahābhiṣekaṃ havanaṃ japaṃ kṛtvā yathāvidhi .
kuryādutsavaśeṣaṃ tu karmārcādiṣu vā'caret .. 209 ..
 
niśāyāṃ sarvaśāntyarthī puṣṭyarthī madhyame dine .
āpyāyanārthī pūrvāhṇe dharmārthī madhyato niśi .. 210 ..
 
tathā ripukṣayārthī ca puṣpayāgaṃ samācaret .
na ca paryuṣitaiḥ puṣpaiḥ parimlānaistadārcayet .. 211 ..
 
taddoṣaśānatye kuryāt snapanaṃ mabhyamaṃ caret .
na kṛte puṣpayāge'smin kuryāt snapanamuttamam .. 212 ..
 
deśikāḥ ṣaṭ samākhyātāḥ puṣpayāge viśeṣataḥ .
catusthānārcanārthaṃ tu catvāraḥ parikīrtitāḥ .. 213 ..
 
tathaikaḥ snapanārcāyāṃ balyādiṣu tathetaraḥ .
jalotthitāni puṣpāṇi trirātropoṣitānyapi .. 214 ..
 
puṣpayāge niyuñjīta na doṣasteṣu sattama .
tathaiva puṣpapūjārthaṃ kalhārakusumānyapi .. 215 ..
 
tathaiva damanīpatraṃ puṣpayāge viśeṣataḥ .
pūrvarātropoṣitaiśca divā saṃpūjayet prabhum .. 216 ..
 
na pūrvāhṇoṣitaistadvanniśāyāṃ tu samarcayet .
mahotsavānte snapane na kṛte snāpayettataḥ .. 217 ..
 
adhamottamamārgeṇa śāntyarthaṃ juhuyāttataḥ .
tadrātrau dhvajadaṇḍāgrādavaropya khagadhvajam .. 218 ..
 
grāmādivāstuniṣṭhānāṃ baliṃ datvā visarjayet .
utsavānte dhvaje naṣṭe purastādavarohaṇāt .. 219 ..
 
prāgvaddhvajaṃ samutthāpya punarevāvarohayet .
ekāho dvibalirvātha tathaikabalireva vā .. 220 ..
 
balitīrthavihīno vā paribhramaṇavarjitaḥ .
caturbhirbalibhiryuktaḥ triyahaḥ pañcavāsarāt .. 221 ..
 
pañcānāmuparisthānāmānakṣatradinotsavāt .
dviguṇaṃ dinasaṅkhyāyā vihīne balimācaret .. 222 ..
 
ūnā'dhikaiścedvalibhiryuktāstvete mahotsavāḥ .
kartuḥ kārayituścāpi rājño rāṣṭrasya mantriṇaḥ .. 223 ..
 
dāruṇā vyādhayo nityaṃ bhaviṣyantyasukhānyapi .
taddoṣaśāntaye kuryāt snapanaṃ cādhamottamam .. 224 ..
 
vaiśeṣikeṣu prāpteṣu vartamāne mahotsave .
dvādaśyādiṣu tat sarvaṃ yathānyāyaṃ samarcayet .. 225 ..
 
na lopayet prayatnena prāptaṃ vaiśeṣikaṃ sudhīḥ .
japedastrāyutaṃ mantrī tvakṛteṣu ca śāntaye .. 226 ..
 
prāyaścittamito vakṣye pavitrārohaṇāya te .
apramāṇe pavitrāṇāṃ kuṇḍamaṇḍalayorapi .. 227 ..
 
astramantrāyutaṃ japtvā pūjayedastrabandhanam .
patrapuṣpaphalādīnāṃ pūrakāṇāṃ tathaiva ca .. 228 ..
 
atīta uktakāle tu cāturmāsyasya madhyataḥ .
madhyamaṃ snapanaṃ kṛtvā kāle'nyasmin tadācaret .. 229 ..
 
kālātyaye tathānyeṣu śāntirevaṃ vidhīyate .
pavitre keśapāṣāṇacarmāṅgāranakhādibhiḥ .. 230 ..
 
dūṣite vahninā dagdhe chinne daṣṭe'tha bhakṣite .
mūṣikādyaiśca kākādyaiḥ spṛṣṭhe tyaktvā tu tat punaḥ .. 231 ..
 
sūtraistathāvidhaṃ kṛtvā tvadhivāsya yathāpuram .
uttamaṃ snapanaṃ kṛtvā samāropya pavitrakam .. 232 ..
 
śāntyarthaṃ juhuyānmantrī madhukṣīrādibhiḥ kramāt .
aṣṭottaraṃ śataṃ mūlamantrādi ca tathā japet .. 233 ..
 
aspṛśyairapi saṃspṛṣṭamamatyāropitaṃ yadi .
punaranyaṃ samāropya pūrvavacchāntimācaret .. 234 ..
 
sthāpitaṃ pūjitaṃ kuṃbhamaspṛśyaḥ saṃspṛśedyadi .
kuṃbhāntare samāvāhya japenbhūlasahasrakam .. 235 ..
 
kuṃbhabhede tathā sthāpya mūlamantrāyutaṃ japet .
atra bimbasya patane bhede cchede yathāpuram .. 236 ..
 
samādhānādikaṃ kṛtvā sthāpya śāntiṃ samācaret .
pavitrairakrameṇaiva pūjayedyadi deśikaḥ .. 237 ..
 
śāntihomaṃ purā kṛtvā mūlamantraṃ śataṃ japet .
muhūrte samatikrānte śubhe yajanavistarāt .. 238 ..
 
tadanyasmin samāropya kṛtvā snapanamuttamam .
sthāpite bahubere tu divyādyāyataneṣu ca .. 239 ..
 
mukhyakalpavidhāne tu pavitrārohakarmaṇi .
deśikā bahavaḥ proktāḥ dhyānamantrakriyānvitāḥ .. 240 ..
 
teṣvekaḥ kuṃbhapūjāyāmitaro maṇḍalārcane .
arcāyāmitaro vidvānitaraḥ pāvakārcane .. 241 ..
 
mūlālaye tathaikaśca anyaḥ śobhāśrayārcane .
garuḍasyārcane tvanyo viṣvaksenārcane paraḥ .. 242 ..
 
tathaikaḥ snānabere syādbalidāne tathā paraḥ .
nityāgnihavane tvanyo mahodanavidhau paraḥ .. 243 ..
 
aṣṭabhirvā samāropyaṃ karmalāghavamīkṣya ca .
tatra tatra ca taiḥ kāryaṃ pavitrārohaṇaṃ param .. 244 ..
 
ekāhamutsavaṃ kṛtvā tasminnahani pūrvavat .
tīrthayātrāṃ prakurvīta tadanyasmin dine divā .. 245 ..
 
dvirātrau prāgdinādau vā kuryāttīrthāghamarṣaṇam .
dvitīyādau caturthāharācaret triyahotsavam .. 246 ..
 
pradhānadinamārabya saptāho vā mahotsavaḥ .
tayorante'pi kartavyā tīrthayātrā yathāpuram .. 247 ..
 
evaṃ tīrthāntimāḥ kalpyāḥ pavitrārohaṇakriyāḥ .
na kṛtā tīrthayātrā cenniṣkṛtiḥ snapanottamam .. 248 ..
 
aṅkrārpaṇapūrvaṃ tu prārabhyāt prāgvadutsavam .
tattīrthadinayāminyāṃ pavitrāṇāṃ visarjanam .. 249 ..
 
kṛtvā guroḥ pradātavyaṃ pāñcarātrārthakovidaiḥ .
tadabhāvāttadanyeṣā mācārthāṇāṃ yathākramam .. 250 ..
 
samarpaṇīyamanyeṣāmayogyānāṃ niyojanāt .
punarnivedya vidhivat pavitrāṇi pradāya ca .. 251 ..
 
madhyamaṃ snapanaṃ kṛtvā śāntihomaṃ samācaret .
praklṛpte vā yathāpūrvaṃ cāturmāsye vidhānataḥ .. 252 ..
 
mukhyamadhyādhame caiva prāgukteṣu dineṣu ca .
na kalpite tathaikasmin cāndrāyaṇapurassaram .. 253 ..
 
tadanantarasaṃprāpte divase prārabhecca tat .
tadādyamaṣṭapakṣaṃ ca vidhivanniyato bhavet .. 254 ..
 
cāturmāsyaṃ tu saṃkalpya vartamāne vratottame .
vicchinne sati madhye'sya pāratantryādihetunā .. 255 ..
 
kālāntare ca saṃkalpya kāryaścāndrāyaṇādikaḥ .
kāle tasmin prakurvīta yathāvacchayanādikam .. 256 ..
 
tadyvatyaye vilope ca catuḥ sthānārcanādikam .
japtvā mūlāyutaṃ mantrī śāntyarthaṃ juhuyāttadā .. 257 ..
 
nṛsiṃhakapilakroḍahayahaṃsādirūpiṇām .
tathā vaktraviśiṣṭānāṃ śaktīśasya viśeṣataḥ .. 258 ..
 
tathā ca jāmadagnyasya viśvarūpasya vai prabhoḥ .
pārijātaharasyāpi tathā kalkyātmano hareḥ .. 259 ..
 
śayanaṃ na tu kurvīta prāsādeṣu sthirasthitau .
saumyarūpaṃ samāsādya kautukaṃ kāmanāvaśāt .. 260 ..
 
tadarthaṃ śāyayedvātha cāturmāsye vidhānataḥ .
utthāpite tu deveśe catuḥsthāne'rcite sati .. 261 ..
 
vastrābharaṇamālyādyairyathāśobhamalaṃkṛtam .
vihageśe pratiṣṭhāpya utsavārcāgataṃ vibhum .. 262 ..
 
aśeṣabhuvanagrāmaṃ vidhinā doṣaśāntaye .
mahotsavoktavidhinā paribhrāmya viśeṣataḥ .. 263 ..
 
ekarātrādiyogena prāguktavidhinā tataḥ .
kuryādavabhṛthaṃ snānaṃ nadītīrādiṣu prabhoḥ .. 264 ..
 
anukalpe vidhānaṃ tadvinā tīrthāghamarṣaṇam .
madhye sūryasya saṅkrāntyordarśadvayasamanvitaḥ .. 265 ..
 
tadvaddarśaviyuktaśca malamāsa itīritaḥ .
cāturmāsyo'yamagrāhyaḥ sadāraṃbhāvasānayoḥ .. 266 ..
 
dinatraye tu prāgukte prārabdhe sati madhyayoḥ .
malamāsasya saṅgatyā kadācicca na doṣataḥ .. 267 ..
 
adhike māsi sarvatra tathā'ste guruśukrayoḥ .
autsavaḥ prathamāraṃbhaḥ na kāryo hitamicchatā .. 268 ..
 
svayaṃvyaktālayādyeṣu tīrtheṣu girimūrdhani .
nadītīreṣu ramyeṣu vaneṣūpavaneṣu ca .. 269 ..
 
goṣṭheṣu munimukhyānāmāśrameṣu hareḥ punaḥ .
sahkalpya niyataṃ vāsamabhīṣṭavratasiddhaye .. 270 ..
 
netavyaṃ deśikendrādyaistathā māsacatuṣṭayam .
nadīnagāditaraṇaṃ nācartavyaṃ kadācana .. 271 ..
 
nadyādivyavadhāne'pi divyamāyatanaṃ prati .
gantavyaṃ yojanādarvāk śubhayātrādhikāribhiḥ .. 272 ..
 
viśeṣeṇa dviṣaṭakārṇapūrvairvyāpakapañcakaiḥ .
sadārādhananiṣṭhānāṃ pañcakālaratātmanām .. 273 ..
 
divya kṣetrābhigamanaṃ na khaṇḍayati taddvatam .
sūtakaṃ mṛtakaṃ naiva kāle'smin niyatātmanām .. 274 ..
 
prāṇihiṃsā na kartavyā drumavicchedanaṃ tathā .
nadīkedārakūlānāṃ bhedanaṃ sasyaśoṣaṇam .. 275 ..
 
devatāyatanādīnāṃ pīḍanaṃ tannivāsinām .
vāpīkūpataṭākānāṃ pūraṇaṃ mṛcchilādibhiḥ .. 276 ..
 
bandhanaṃ ca dvijātīnāṃ sahavāsaṃ vijātibhiḥ .
saṃbhāṣaṇaṃ tathā tebhyo mātrā vitraparigraham .. 277 ..
 
tasmin kāle viśeṣeṇa varjayed biddhimānnaraḥ .
ya evaṃ kurute tasya prāyaścittairna niṣkṛtiḥ .. 278 ..
 
kadācijjāyate vā'tha nānādharmapratiṣṭhayā .
sthāpanaṃ vāsudevasya teṣu mukhyaṃ prakīrtitam .. 279 ..
 
ekāntidvijamukhyānāṃ sthāpanaṃ madhyamaṃ bhavet .
anyeṣāmapi sarveṣāṃ pratiṣṭhā caramā bhavet .. 280 ..
 
pratiṣṭhāyāṃ pravakṣyāmi prāyaścittaṃ yathākramam .
kṣmāśilātarusallohapūrvāṇāṃ tu parigrahe .. 281 ..
 
tattadahgeyathodīrṇadravyamantrakriyādiṣu .
paricyuteṣu tadbhūyaḥ śāntihomajapādikam .. 282 ..
 
samācaredyathā śāstramanyathā niṣphalaṃ tu tat .
akṛte sati sarvasmin vāstudeśaparigrahe .. 283 ..
 
ānītasyālayakṣetre śilpibhiḥ satkriyāṃ vinā .
yathāvadācaredvidvānarcādravyasya saṃgraham .. 284 ..
 
mṛddāruvasanādīnāmevameva samācaret .
anyālayārthamānītāṃ śilāmarcāṃ sunirmitām .. 285 ..
 
sarvāvayavasaṃpannaṃ sthāpane tu viḷambitām .
nyāyenādāya tāmarcāṃ sthāpayet siddhasajhani .. 286 ..
 
prāgvadanyāṃ samāpādya sthāpayet prāk prakalpite .
nirmitāṃ pratimāṃ śīghraṃ svagṛhe na niveśitām .. 287 ..
 
rājño rāṣṭrasya tatkarturariṣṭamupapādayet .
ekaviṃśaddinādūrdhvamāsurī sā bhaveddhuvam .. 288 ..
 
kṛtvā mahābhiṣekādyaṃ sthāpayedanyathā tyajet .
pramāṇarahite bimbe pīṭhaśastraprabhādike .. 289 ..
 
vastre vā bhūṣaṇe vā'tha śamīpatrasamanvitam .
ghṛtasiktaiśca bahuśaḥ satilaiḥ śālitaṇḍulaiḥ .. 290 ..
 
juhuyāt pañcabhirmantraiḥ pratyekaṃ śatasaṅkhyayā .
jalādhivāsasnapane tathā nayanamokṣaṇe .. 291 ..
 
śayane vedikāyāṃ ca mantranyāsādikarmasu .
kuṃbhamaṇḍalapūjāyāṃ dvāratoraṇakuṃbhayoḥ .. 292 ..
 
ayathākaraṇe nūnaṃ pūrvavacchāntiriṣyate .
asthāne sthāpite bimbe pādādhāraśilānvitam .. 293 ..
 
tadānīmeva coddhṛtya sthāpayettaṃ svake pade .
madhyamasnapanaṃ kṛtvā śāntihomaṃ samācaret .. 294 ..
 
na sthāpite muhūrte'sminna tadā bimbamuddharet .
pūrvavat snapane home kṛte śāntirbhaviṣyati .. 295 ..
 
sthāpane'dhikṛte mukhye deśike vyādhite sati .
nyastadehe'thavā madhye vartamāne kriyākrame .. 296 ..
 
kriyāmantropadeṣṭā ca pratiṣṭhākarmaṇi sthitaḥ .
putro vā deśikendrasya sthāpane śeṣamācaret .. 297 ..
 
ante sahasrakalaśairabhiṣicya sureśvaram .
cakrāmburuhakuṇḍe tu madhukṣīrādibhiḥ kramāt .. 298 ..
 
śāntyarthamayutaṃ hutvā tatsaṅkhyaṃ japamācaret .
brāhnaṇaiḥ kṣatriyairvaiśyaiḥ śūdrairvā bhagavanmayaiḥ .. 299 ..
 
sakāmairatha niṣkāmairmantrārādhanatatparaiḥ .
sādhakairbhagavadbimbasthāpanārthaṃ sadaiva hi .. 300 ..
 
purā prasābanīyaśca prārthanāpūrvakaṃ tu vā .
adhikārapadasthaśca dvijendraḥ pāñcarātrikaḥ .. 301 ..
 
vettā yo vyūhapūrvasya vyaktasya paramātmanaḥ .
so'nyeṣāṃ bhagavadbimbasthāpane'dhikṛtaḥ sadā .. 302 ..
 
anugrahapratiṣṭhā cāpyadhikāranirūpaṇā .
ananyairupapannānāṃ bhaktānāṃ kāryamucyate .. 303 ..
 
ananyāḥ pañcakālajñā vyatiriktā na ye prabhoḥ .
prāk sṛṣṭāstanmukhodbhūtāḥ dviṣaṭkādhyātmacintakāḥ .. 304 ..
 
cāturvyūhaparatvena yeṣāṃ vai prabhavāpyayau .
karmaṇāmapi sannyāsaṃ kurvantyadhyakṣataḥ kramāt .. 305 ..
 
ato'mī durlabhatarāḥ pāramyaṃ yasya taṃ prati .
prameyaniṣṭhā śraddhā vā sphuṭāstatkarmaṇi sthitāḥ .. 306 ..
 
paratvamanyamārgasthā necchanti ca parasparam .
ya icchanti vibhosteṣāṃ sthitirnāsti tathā kṛtau .. 307 ..
 
muktādhikāriṇaṃ taṃ vai labdhalakṣamakṛtrimam .
pañcakālarataṃ siddhaṃ tantrasiddhāntapāragam .. 308 ..
 
tenaiva śrutimantrāṇāṃ sthūlānāmapi codanā .
pratikarmaṇi vai kāryā yathāvasaralakṣaṇā .. 309 ..
 
yasmādabjasamudbhūtamaṇḍalādiṣu vṛttiṣu .
svārthato vā parārthena sadārādhanakarmaṇi .. 310 ..
 
nityasiddhe tadākāre tatparatve'pi santatam .
yasyāsti saktirhṛdaye tasyāsau sannidhiṃ vrajet .. 311 ..
 
mantrarūpī jagannāthaḥ paramātmācyutaḥ prabhuḥ .
atyautsukyaṃ vinā vipra manasaḥ prītaye tvapi .. 312 ..
 
kāmāptaye vā kīrtyarthaṃ tasya tadvihitaṃ dvija .
sadhyānena pratiṣṭhānaṃ prāsāde svagṛhe'pi vā .. 313 ..
 
iti samyak samākhyātaṃ mukhyakalpaṃ mahāmate .
anukalpaṃ yadatrānyat tatsamāsānnibodha tu .. 314 ..
 
prāk prāptadīkṣitairvidhivat trayīdharmasthitairdvijaiḥ .
nityārādhanasaktaistu bhaktairbhagavato vibhoḥ .. 315 ..
 
dhāraṇādhyānapūrvāṇāṃ labdhalakṣaistu karmaṇām .
mantramaṇḍalamudrāstrakuṇḍādīnāṃ kṛtaśramaiḥ .. 316 ..
 
ṣaḍadhvavyāptiniṣṭhaistu tyāgaśīlairamatsaraiḥ .
anujjhitakramairdakṣaiḥ svakarmaparipālakaiḥ .. 317 ..
 
satkīrtiprathitairloke tathā'kīrtibalipkṛtaiḥ .
pratiṣṭhāṃ labhate kartā taiḥ pratiṣṭhāpane kṛte .. 318 ..
 
niṣiddhamaravindākṣe ato'nyeṣāṃ hi sarvadā .
mahāmahaṃ pratiṣṭhākhyaṃ karturvyāmiśrayājinām .. 319 ..
 
ye punarlokadharmasthāḥ samabuddhipade sthitāḥ .
bhagavatyaviśeṣajñā nityaṃ kāryavaśena tu .. 320 ..
 
vāṅbhātreṇa paratvaṃ vai sarveṣāṃ pravadanti vai .
adhikāraṃ vinā ye'tra preritā devatārcane .. 321 ..
 
vyāmiśrayājinaste vai pātityapadasaṃsthitāḥ .
nayanti narakaṃ nūnamevameva pravartinaḥ .. 322 ..
 
na tu sadbhaktipūtānāṃ vāsudevaratātmanām .
kadācittatkṛte doṣaṃ vidadhāti ca khaṇḍanā .. 323 ..
 
atastāvanmahābuddhe kartavyaṃ bhaktipūrvakam .
bhaktyā vai mantraniṣṭhānāṃ tanmantro japakarmaṇi .. 324 ..
 
varṇavyatyayamāpanno luptastena svareṇa vā .
svarādinādhikaścaiva mantro'narthapradaḥ sadā .. 325 ..
 
acirāttatprayoktṝṇāṃ tathāpi kamalodbhava .
atibhaktiprabhāvācca vāñjhitaṃ saṃprayacchati .. 326 ..
 
yasmāt sadbhaktipūtānāṃ prapannānāṃ kramaṃ vinā .
prasādameti mantreśastvacirādbhāvitātmanām .. 327 ..
 
kiṃ punarvai kriyājñānasaṃpūrṇānāṃ dvijottama .
śraddhābhaktiparāṇāṃ ca bodhitānāṃ ca deśikaiḥ .. 328 ..
 
tasmāt sarvaprayatnena śāsane'sminmahāmate .
kāryaṃ dīkṣādikaṃ sarvaṃ bhaktānāṃ bhaktavatsale .. 329 ..
 
māmasaṃpratipanno'piṃ matprāptyarthaṃ karoti ca .
mandamadhyamabhaktānāṃ kāmabhogaratātmanām .. 330 ..
 
bhavināṃ māmakīṃ dīkṣāṃ mohādvā sthāpanādikam .
sa nayatyacirāttasya bhaktirvījena vai saha .. 331 ..
 
samantraṃ karmatantraṃ ca siddhayasca parāhmukham .
ihaiva śīghraṃ viprendra dehānte gatasantatiḥ .. 332 ..
 
ghoraṃ prayāti narakaṃ bhuktvaivaṃ duṣkṛtaṃ mahat .
bhagavanmantramāhātmyāttadvyāpāravaśāttu vai .. 333 ..
 
saṃsargotthamaghaṃ yāti prāk saṃskāravaśāt punaḥ .
cīrṇaduścarito bhūyaḥ prāpruyānmānuṣīṃ tanum .. 334 ..
 
prayatnamācarecchubhraṃ yena śāntimavāpnuyāt .
sāhaṅkāraḥ sa ācāya svabhakto nādhikāryapi .. 335 ..
 
prāpnoti nūnaṃ svagatiṃ svakāmo nārakīṃ tathā .
sarvagastvapi mantrātmā sarvānugrahakṛdadvijaḥ .. 336 ..
 
yadyapyevaṃ hitaṃ tatra na bhajettatra sannidhim .
pratimāmadhyadehāntaṃ nūnamāvāhya tatkṣaṇāt .. 337 ..
 
bhūtavetāḷayakṣādyāḥ kurvantyarthādikakṣayam .
anyadraśanasaṃsthā ye nānugrāhyāstato mune .. 338 ..
 
nopāsyo hi tathācāryaḥ saṃsārabhayabhīruṇā .
samyagbhaktipareṇaiva ḍambharāgojjhitena ca .. 339 ..
 
ata eva mahābuddhe pratiṣṭhākhyaṃ makhottamam .
nirvartanīyamāmūlādvaiṣṇavānāṃ ca vaiṣṇavaiḥ .. 340 ..
 
evaṃ dravyamayo yatra sanniveśo munīśvara .
ubhayānugrahaṃ nityaṃ karuṇābhaktilakṣaṇam .. 341 ..
 
pratiṣṭhākhyaṃ hi tat karmabhuktimuktiphalapradam .
tacca sadbrahnaniṣṭhānāṃ dvijānāmātmasiddhaye .. 342 ..
 
kartavyatvena vai nityaṃ prasiddhamamalekṣaṇa .
taddoṣācca yatasteṣāṃ vistāro hi na vidyate .. 343 ..
 
dehapātādṛte nānyaḥ tatpātastvatidoṣakṛt .
ādāveva hitattasmānnācartavyaṃ kṛtātmabhiḥ .. 344 ..
 
tatkarmapratipannānāṃ caturṇaāmapi taiḥ sadā .
kāryaṃ samyak pratiṣṭhānamanugrahadhiyā mune .. 345 ..
 
noparodhaḥ svabhāvena na lobhena na nāmataḥ .
prāpte hyākasmike doṣe tvaṅgabhaṅgādike mune .. 346 ..
 
bhaktānāmanukaṃpārthaṃ divyairmantrairbalādikaiḥ .
dvādaśākṣarapūrvaiśca mokṣaikaphalalakṣaṇaiḥ .. 347 ..
 
saṃpūjite tu tairbhaktaiḥ kurute niṣkṛtiṃ sadā .
sarvanāśena bimbānāmaṅgamātropakalpanā .. 348 ..
 
tattatkartavyamuddiśya viśeṣaḥ prāgudīritaḥ .
tathāpi vistareṇātra vidhānamavadhāraya .. 349 ..
 
devasiddhamunīndrādyairevaṃsaṃsthāpite sati .
bimbe corādibhirnaṣṭe sadyaḥ saṃpādya pūrvavat .. 350 ..
 
sthāpayedvidhivanmantrī rātrāvahani sandhyayoḥ .
na kālo'tra parijñeyo naṣṭoddhāre viśeṣataḥ .. 351 ..
 
bālālaye tu prathame jīrṇoddhāre tathāntime .
prāyascittaṃ pravakṣyāmi mune samyak śrṛṇuṣva me .. 352 ..
 
atīte prārthite kāle kartrā prāsādaberayoḥ .
nirmāṇe snapanaṃ kāryamuttamaṃ śāstrayoditam .. 353 ..
 
paścādapyarthayet kālaṃ vāñchitaṃ tatsamāpane .
na kṛtvaivaṃ gate paścāt kāle dvādaśavārṣike .. 354 ..
 
punaḥ pratiṣṭhāṃ kurvīta mūle bālālaye tu vā .
bimbe corādibhirnaṣṭe bālagehe pramādataḥ .. 355 ..
 
tathaivāpādya tāmarcāṃ pratiṣṭhāpya yatāvidhi .
adhamasnapanaṃ kṛtvā śāntihomaṃ samācaret .. 356 ..
 
svasthānāccalite tasmin hetunā yena kenacit .
yathāpūrvaṃ pratiṣṭhāpya snāpayetpuruṣottamam .. 357 ..
 
sarvaṃ bālagṛhe kāryaṃ nityanaimittikātmakam .
ekaberavidhānena pavitrārohapaścimam .. 358 ..
 
stenairnaṣṭe tathā vimbe tattaddravyeṇa pūrvavat .
nirmāya lakṣaṇopetaṃ pratiṣṭhāpya tathaiva tu .. 359 ..
 
pūrvavat pūjayenmantrī bimbaṃ sarvatra sarvadā .
dravyāntareṇa vā kuryāddeśiko yāgasiddhaye .. 360 ..
 
corairapahṛtaṃ bimbaṃ punaḥ prāptaṃ yadi dvija .
punaḥ pratiṣṭhāṃ kurvīta nayanonmīlanaṃ vinā .. 361 ..
 
corabhūtairdvijaiḥ spṛṣṭe adhamasnapanaṃ caret .
uttamasnapanaṃ kuryāt praveśe garbhaveśmani .. 362 ..
 
ciroṣite tu saṃspṛṣṭe pratiṣṭhāṃ punarārabhet .
śvasṛgālabiḍālādyaiḥ praviṣṭe garbhaveśmani .. 363 ..
 
adhamasnapanenaiva śāntihomaṃ samācaret .
adhiṣṭhiteṅkaṇe caitaiḥ śāntyarthaṃ juhuyācchatam .. 364 ..
 
etairbimbe tu saṃspṛṣṭe snāpayenmadyamottamam .
spṛṣṭe tu pakṣibhiḥ kaiściddoṣa āyatane bhavet .. 365 ..
 
kākakukkuṭagṛdhrādyaiḥ spṛṣṭe bimbe pramādataḥ .
pūrvavat snapanaṃ kṛtvā śāntihomaṃ samācaret .. 366 ..
 
khadyotādyaistu saṃspṛṣṭe adhamasnapanaṃ caret .
na bhṛṅgamakṣikādyaistu spṛṣṭe doṣo bhaveddhruvam .. 367 ..
 
tathā pipīlikādyaistu na tatprāyairviśeṣataḥ .
retorudhiraviṇmūtrāpeyamāṃsādivastubhiḥ .. 368 ..
 
devabimbe tu saṃspṛṣṭe kuryāt snapanamuttamam .
etaiḥ spṛṣṭe'ṅkaṇādau tu tasmāduddhṛtya tatkṣaṇāt .. 369 ..
 
gomayenopalipyātha prokṣayeddravyapañcakaiḥ .
śāntyarthaṃ juhuyānmantrī tilājyābhyāṃ śataṃ śatam .. 370 ..
 
vaiśyaiśca vaiṣṇavairbimbe śūdraiḥ strībhirviśeṣataḥ .
vimāne sthāpite spṛṣṭe kṣāḷayet pañcagavyakaiḥ .. 371 ..
 
śāntihomaṃ prakurvīta madhukṣīrādibhiḥ śatam .
bimbe'nulomaiḥ saṃspṛṣṭe pratilomaiśca garhitaiḥ .. 372 ..
 
snapanaṃ śāntihomaṃ ca sadānaṃ sarvadā caret .
vaikhānasaistu saṃspṛṣṭe payaḥsnānena śudhyati .. 373 ..
 
ārādhite svamārgeṇa pratiṣṭhāmācaret punaḥ .
pratimā caiva tatpīṭhaṃ prāsādo garbhamandiram .. 374 ..
 
vigrahaṃ devadevasya catuṣṭayamidaṃ samam .
samādhiśca tathā śāntiḥ kāryā tatra sadā samā .. 375 ..
 
vedikāyāṃ tathā cakre paṅkaje cakrapaṅkaje .
hemādidravyaracite maṇḍale rajasā kṛte .. 376 ..
 
samādhiścaiva śāntiśca pratipattiśca tādṛśī .
prākāre gopuradvāramaṇṭapādipariṣkṛte .. 377 ..
 
śivādibhirna doṣo'sti prāṅkaṇādāvadhiṣṭhite .
praviṣṭe yajanasthāne prokṣayet pañcagavyakaiḥ .. 378 ..
 
maṇṭapāṅkaṇaśālāsu māḷikādyāsu bhūmiṣu .
pūjāṅgatvena vihitairgurusādhakadīkṣitaiḥ .. 379 ..
 
na doṣo dvijaśārdūla śayanāsanabhojanaiḥ .
pādaprakṣāḷanācāmasnānābhyaṅgādikairapi .. 380 ..
 
anyaiḥ klṛpteṣu caiteṣu gomayenopalipya ca .
prokṣayet paccabhirgavyaiḥ kuśodakasamanvitaiḥ .. 381 ..
 
biḍālamūṣikāsarpamaṇḍūkakṛkalāsakaiḥ .
ākhucucundarī godhārājilādyaiśca jantubhiḥ .. 382 ..
 
adhiṣṭhite garbhagehe śāntihomaṃ samācaret .
makṣikāvāsavalmīkakṛmīṇāṃ nicayeṣvapi .. 383 ..
 
bimbe vimāne jāteṣu tadaivoddhṛtya tān punaḥ .
samādhāya yathāpūrvaṃ catuḥ sthānārcanādikam .. 384 ..
 
snapanaṃ devadevasya kuryāduttamamadhyamam .
maṇṭapādau tu sarvatra kutracidvā harergṛhe .. 385 ..
 
brahnadaṇḍādirohe ca chatrākāṇāṃ samutthitau .
duṣṭasatvagaṇāpūrvapakṣisaṃghasamākule .. 386 ..
 
śāntihomaṃ prakurvīta tān vyapohya tadaiva tu .
vimāne teṣu jāteṣu madhyamasnapanaṃ caret .. 387 ..
 
bimbe yadi tadā kāryaṃ pravāsāvasathādikam .
karma kṛtvā yathāpūrvaṃ tyāgāntaṃ tu nṛpājñayā .. 388 ..
 
navīkṛtya punarbimbaṃ purāvat sthāpayedbudhaḥ .
raktastrīṣu samutpannāsvarcāyāmevameva tu .. 389 ..
 
samādhāya pratiṣṭhāpya śāntyarthaṃ punareva tu .
snāpayeddevadeveśamuttamottamavartmanā .. 390 ..
 
vimāna āsu jātāsu kuryāt snapanamadhyamam .
maṇṭapādiṣu jātāsu snapanaṃ ca samācaret .. 391 ..
 
dṛṣṭāsvetāsu viprondra prāṅkaṇādau tu kutracit .
tāstadaiva samuddhṛtya gavyaiḥ saṃprokṣayettataḥ .. 392 ..
 
śāntyarthaṃ juhuyānmantrī bahiścet saghṛtaistilaiḥ .
devālayeṣvakartavye kṛte karmaṇi kutracit .. 393 ..
 
madhyamāvaraṇādantaḥ snapanaṃ homapaścimam .
śāntaye juhuyānmantrī bahiścejjvalite'nale .. 394 ..
 
chardiniṣṭhīvalālādyairdūṣite devasajhani .
tadaiva tadvyapohyātra pañcagavyairvilipya ca .. 395 ..
 
japedastraśataṃ mantrī hṛnmantraṃ ca vidhānataḥ .
prāyaścittaṃ pravakṣyāmi śavaspṛṣṭau viśeṣataḥ .. 396 ..
 
dvijātiśavasaṃspṛṣṭe pramādāddevakautuke .
ekāśītighaṭaiḥ snāpya mūlamantrāyutaṃ hunet .. 397 ..
 
kṣatraviṭchūdrajātīnāṃ śavaiḥ spṛṣṭe tu kautuke .
madhyamenottamenaiva mahasrakalaśena tu .. 398 ..
 
krameṇa snāpayeddevamekaikena yathāvidhi .
śāntyarthaṃ havanaṃ kṛtvā yathāpūrvaṃ tathā japet .. 399 ..
 
anulomaśavaspṛṣṭau saṃprokṣaṇamathācaret .
caṇḍālapatitodakyāsūtikāśavadūṣite .. 400 ..
 
bimbe pratiṣṭhāṃ kurvīta sahasrakalaśāplavam .
śāntihomāyutaṃ tadvajjapaṃ kuryādyathākramam .. 401 ..
 
vimāne brāhnaṇādīnāmanulomādikasya ca .
śavaspṛṣṭau tu sakṣālya bahūdakaghaṭena tu .. 402 ..
 
uttamottamaniṣṭhaṃ tu snapanaṃ madhyamādhamāt .
saṃsnāpya devadeveśamekaikena krameṇa tu .. 403 ..
 
śāntihomaṃ prakurvīta paścānmantraṃ yathā japet .
prathamāvṛtimārabhya rathyāvaraṇapaścime .. 404 ..
 
dūṣite prāṅgaṇakṣetre prāguktaiḥ kramaśo bhuvaḥ .
sthalaṃ saṃśodhya vidhivaddīkṣitairmantravittamaiḥ .. 405 ..
 
mukhyottamāttu snapanānnīcāntimamanukramāt .
snāpayitvā viśeṣeṇa śāntihomaṃ smācaret .. 406 ..
 
evamevāntyajātīnāṃ śavaspṛṣṭau samācaret .
sālamaṇṭapapīṭheṣu gopure mandire'pi vā .. 407 ..
 
vimānādvāhyataḥ vkā'pi parivārālayādiṣu .
varṇānāṃ brāhnaṇādīnāmanulomādikasya ca .. 408 ..
 
maraṇeṣvapi jāteṣu tattadāvaramoktavat .
paśvādiṣu mṛteṣveṣu gajāśvoṣṭrakharādiṣu .. 409 ..
 
maraṇādiṣu sarvatra bhūśuddhiṃ purataścaret .
śvasṛgālaśavādyeṣu kākaśyenādijantuṣu .. 410 ..
 
mārjāravānarādyeṣu tathānyeṣvevamādiṣu .
saṃprokṣya pañcagavyena śāntihomaṃ samācaret .. 411 ..
 
mṛte mūṣikasarpādau bhūśuddhiṃ ca japaṃ caret .
maraṇādiṣu sarvatra bhūśuddhiṃ purataścaret .. 412 ..
 
sarvāvāse mahāpīṭhe tathā śailamayeṣvapi .
pradeśeṣu samālipya gomayena samantataḥ .. 413 ..
 
prokṣayet pañcabhirgavyaiḥ puṇyāhoktipurassaram .
gṛhārcāyāṃ na doṣo'sti mṛte pūjāgṛhādbahiḥ .. 414 ..
 
kṣālanālepanādyena va rmaṇā tatra śodhayet .
sannikarṣe gṛhārcāyāḥ kṣīreṇa snāpya pūjayet .. 415 ..
 
devasiddhamunīndrādyaiḥ kalpite bhagavadgṛhe .
tattadaṅgatayā klṛpte grāmādau rāṣṭrasaṃkulāt .. 416 ..
 
caṇḍālapatitodakyāsūtikāśabarādibhiḥ .
dūṣite bhagavadbimbe saṃprokṣaṇavidhiṃ caret .. 417 ..
 
sahasrakalaśairdevaṃ sannikṛṣṭe'bhiṣicya ca .
śāntihomaṃ prakurvīta catuḥsthānārcanādikam .. 418 ..
 
sahasrakṛtvastadanu japaṃ kuryāttathāvidham .
prāsāde vā'ṅkaṇadvāri maṇṭape pacanālaye .. 419 ..
 
puṣpāvāse jalāgāra dhanadhānyālayādiṣu .
dhvajapīṭhe mahāpīṭhe rathyāvṛtigaṇeṣvapi .. 420 ..
 
utsavāṅgatayā klṛpte grāmādau rāṣṭrasaṃkulāt .
caṇḍālapatitodakyāsūtikāśabarādibhiḥ .. 421 ..
 
varṇānāṃ brāhnaṇādīnāmanulomavilomayoḥ .
śavāsthibhiśca sanduṣṭāṃ sarvatraikatra vā kṣitim .. 422 ..
 
khātvā mṛdaṃ samuddhṛtya bahiḥ prakṣipya śuddhayā .
saṃpūrya ca samīkṛtya kuśādbhiḥ parimṛjya ca .. 423 ..
 
gomayenopalipyātha puṇyāhavacanādikam .
pañcagavyena cābhyukṣya gogaṇaṃ tatra vāsayet .. 424 ..
 
vācayitvā mahāśāntiṃ bnāhnaṇairvedapāragaiḥ .
bhojayitvā dvijāṃstatra tebhyo dadyāttu dakṣiṇām .. 425 ..
 
kṛtvaivaṃ sthūlaśuddhiṃ tu śāntiṃ kuryādanukramāt .
pañcayajñamayīṃ puṇyāṃ sarvādoṣāpanuttaye .. 426 ..
 
evaṃ varṣāvadhiryāvanna kṛtā śāntikī kriyā .
sahasrakalaśenaiva pavitrāvartitena ca .. 427 ..
 
vyāpakaiḥ pañcabhirmantraiḥ pañcadhā snāpayedvibhum .
dhvajamutthāpya vidhivannavāhādyutsavaṃ purā .. 428 ..
 
śāntyarthaṃ sarvadoṣāṇāṃ kuryāttīrthāghamarṣaṇam .
cakraśaṅkhagadāpajhavṛttakuṇḍeṣvanukramāt .. 429 ..
 
tat kuryāt pañcabhirmukhyairdvādaśārṇapurassaraiḥ .
madhukṣīrādibhirdravyaiḥ pañcabhirniyutākhyayā .. 430 ..
 
saṅkhyayā juhuyānmantrī lakṣasaṅkhyā bhavedyathā .
anukalpe vidhirayaṃ śāntikarmaṇi saṃmataḥ .. 431 ..
 
mukhyakalpo viśeṣeṇa vakṣyate homakarmaṇi .
sthāpanoktavidhānena kalpite maṇṭape śubhe .. 432 ..
 
cakrāmburuhapūrveṣu yathāvatkalpiteṣu ca .
klṛpteṣu daśasaṅkhayeṣu vrahnavṛkṣādisaṃbhavaiḥ .. 433 ..
 
samidgaṇaistilairājyaiḥ secitaiḥ prāgudīritaiḥ .
pañcabhirmadhurādyaiśca miśrībhūtaiḥ krameṇa tu .. 434 ..
 
mahattarāṇāṃ doṣāṇāṃ śāntaye mantravittamaiḥ .
ayutaṃ niyutaṃ lakṣaṃ koṭiniṣṭhaṃ yathābalam .. 435 ..
 
hotavyaṃ pūrṇayā sārdhaṃ daśabhirmantrasattamaiḥ .
kuṇḍeṣu madhyapūrveṣu mantrāṇāṃ niyamaṃ śrṛṇu .. 436 ..
 
cakrābje dvādaśārṇena vasvaśre'ṣṭākṣareṇa tu .
ṣaḍarṇena ṣaḍaśre tu śaṅkhābhe praṇavena tu .. 437 ..
 
jitaṃtayā caturyaśre viśvatrātā trikoṇake .
dvātriṃśaddalapajhākhye nṛsiṃhānuṣṭubhena tu .. 438 ..
 
saudarśananṛsiṃhena cakrakuṇḍe'kṣarārake .
varāheṇārdhacandrākhye vṛtte saudarśanena tu .. 439 ..
 
dhiṣṇyadvayaṃ madhyavedyāḥ prāguktaṃ dakṣiṇottare .
śeṣāṇi paritaḥ kuryāddikṣu caivaṃ vidikṣu ca .. 440 ..
 
siddhamantrā niyoktavyā hotāraḥśāntikarmaṇi .
sarvakuṇḍāni sarveṣāṃ mantrāṇāmicchayā guroḥ .. 441 ..
 
kalpanīyāni vā mantrā yataḥ sarvaphalapradāḥ .
nyastamantrairyathānyāyaṃ japyāste saṅkhyayā tayā .. 442 ..
 
gobhūhematilānnānāṃ dānairyogyajanasya ca .
tṛptiḥ kāryā viśeṣeṇa divyādyāyatanasya ca .. 443 ..
 
prajāpālanaśīlena bhūpenātmahitecchunā .
śāntirevaṃvidhā kāryā śāstrajñairbahubhirdhanaiḥ .. 444 ..
 
prācuryāt sarvadoṣāṇāṃ dharmajñaiḥ śāntikī kriyā .
nirvartuṃ na tu śakyā cenmahā snānādipañcakam .. 445 ..
 
mahādānāvasānaṃ ca kārya divyālayādiṣu .
paunaḥpunyena bidhivacchuddhena draviṇena ca .. 446 ..
 
ulkāśanyādipāte ca nakṣatrapatane ca khāt .
sadhūme ca diśādāhe bhūtādyāveśite nṛpe .. 447 ..
 
durbhikṣe vyādhite rāṣṭre tathā vai śatrusaṅkaṭe .
sūryodayasya vyatyāse bhūkampe tadvidāraṇe .. 448 ..
 
ativṛṣṭāvanāvṛṣṭhau devatāhasane sati .
rodane ca tathā khinne tathārcācalane'pi ca .. 449 ..
 
bhramaṇe ca tathā pīṭhādaṅgabhaṅgādike sati .
śaithilye saraghādīnāmudbhave bahudhā gṛhe .. 450 ..
 
evamādiṣu cānyeṣu durnimitteṣu satsu ca .
śāntiretaiśca jāyeta kriyamāṇairanukramāt .. 451 ..
 
catuḥsthānārcanaṃ kāryaṃ doṣamātrasamudbhave .
yathāśakti daridrāṇāṃ dānamātraṃ kathañcana .. 452 ..
 
prāsāde maṇṭape sāle gopure māḷikādike .
pramādādagninā dagdhe tā nītvā'nyatra devatāḥ .. 453 ..
 
yathāpūrvaṃ navaṃ kṛtvā pratiṣṭhāpya vidhānataḥ .
uttamaṃ snapanaṃ kuryāttasya doṣasya śāntaye .. 454 ..
 
hīnaikadeśe prāsāde hutabhugvātavṛṣṭibhiḥ .
kāraṇaiḥ kaiścidanyairvā sandheyaṃ tacca śilpibhiḥ .. 455 ..
 
adhamaṃ snapanaṃ kṛtvā śāntihomaṃ samācaret .
vimāne sarvato bhagne bālasthānaṃ prakalpya ca .. 456 ..
 
tathaiva bāle bimbe tu nityanaimittikādikam .
pavitrārohaṇāntaṃ ca sarvakarma samācaret .. 457 ..
 
taddoṣaśāntaye kāryaṃ snapanaṃ madhyamaṃ punaḥ .
bhagnabimbasamādhāne viśeṣaḥ prāgudīritaḥ .. 458 ..
 
tathāpi vistareṇādya procyate tadvidhiṃ śrṛṇu .
mūlabimbe'gninā dagdhe bālasthāne tathārcayet .. 458 ..
 
tathāpi vistareṇādya procyate tadvidhiṃ śrṛṇu .
mūlabimbe'gninā dagdhe bālasthāne tathārcayet .. 459 ..
 
sahasrakalāśasnānamācartavyaṃ vidhānataḥ .
vahninā kamabimbādau vaivarṇyaṃ samupāgate .. 460 ..
 
tattadbimbeṣu kurvīta snapanaṃ cottamaṃ kramāt .
vahnivātādivegena mantriṇāmaparādhataḥ .. 461 ..
 
sauvarṇe rājate bimbe tāmrarītimaye tu vā .
bhinnāṅge sati saṃdheyaṃ tatkṣaṇācchilpivittamaiḥ .. 462 ..
 
lohāntareṇa tadbimbaṃ na sandheyaṃ prayatnataḥ .
tāmrarītimayaṃ yadvā sandhayedvittavarjitaḥ .. 463 ..
 
yaddravyeṇāditaḥ klṛptaṃ taddravyeṇātha sandhayet .
tyaktaṃ bimbaṃ samudrāntaḥ prakṣipecchāstravartmanā .. 464 ..
 
suvarṇarajatotthaṃ yat mahāṅgeṣu ca sakṣatam .
na tyājyaṃ tat samādheyaṃ tatsthāṃ śaktiṃ visṛjya ca .. 465 ..
 
taddravyeṇa yathāpūrvaṃ bimbakarma samāpayet .
mṛtkāṣṭhopalaje bhagne bimbe kenāpi hetunā .. 466 ..
 
bālālayagate bimbe tāṃ śaktiṃ śannirodhya ca .
duṣṭāmarcāṃ parityajya kṛtvā bimbāntaraṃ punaḥ .. 467 ..
 
na tyājyā mṛttikāśūlarajvādyā devanirmite .
devayakṣamunīndrādyairanyaiḥ paurāṇikaistu vā .. 468 ..
 
pratiṣṭite tathā jīrṇe bimbe svarṇādilohaje .
tadaṅgaṃ sandhayet paścāt suvarṇenaiva nānyathā .. 469 ..
 
bhagne śilāmaye bimbe devamunyādikalpite .
tadaṅgaṃ rukmajaṃ kṛtvā sandheyaṃ taddṛḍhaṃ yathā .. 470 ..
 
devādisthāpite bimbe hīnāṅge mṛṇmaye sati .
kadācinna parityājyaṃ tat sandheyaṃ tadā śanaiḥ .. 471 ..
 
evaṃ jīrṇaṃ tathābhūtaṃ tadaṅgaṃ sandhayet sadā .
na bālagehabimbādyamanyenaiva tu kārayet .. 472 ..
 
nityādau vartamāne'tra sarvaṃ kāryamatandritaiḥ .
evameva svayaṃvyakte kārayettantravittamaḥ .. 473 ..
 
devādipūjite vā'pi svayaṃvyakte tu kautuke .
mṛddāruje tu sañjīrṇe kṛmivahnijalādibhiḥ .. 474 ..
 
tattadvālagṛhaṃ kṛtvā pūjyamāne tu pūrvavat .
kramādarcāntaraṃ kṛtvā sthāpayecca yathāvidhi .. 475 ..
 
vālabimbe tu jīrṇe'tra kuryādevaṃ punaḥ punaḥ .
manuṣyanirmite jīrṇe naṣṭe duṣṭe tu vā vkacit .. 476 ..
 
varṇaśobhādihīne ca bimbe śailamaye sati .
viśeṣānmṛṇmaye vā'pi citrābhāsapaṭādiṣu .. 477 ..
 
bālabimbe samāhūya citrayitvā tu pūrvavat .
punaḥ pratiṣṭhāṃ kurvīta vidhivanmantravittamaḥ .. 478 ..
 
rītije tāmraje vā'pi ārakūṭavinirmite .
praṇīte pūjyamāne tu kāmyabimbādike sati .. 479 ..
 
kālāntareṇa jīrṇe'sminnutkṛṣṭe samupasthite .
nikṛṣṭaṃ santyajedvidvānna doṣastatra vidyate .. 480 ..
 
lohapāṣāṇamṛtkāṣṭhaiḥ sthāpite mūlakautuke .
na saṃpādyamato'nyena kadācinmukhyavastunā .. 481 ..
 
purāvajjīrṇatāṃ yātaṃ kartavyaṃ mūlakautuke .
bahuberaikabairābhyāṃ sthāpitābhyāṃ gṛhāntare .. 482 ..
 
jīrṇoddhāre'pi kartavyaṃ pūrvavat sthāpitaṃ budhaiḥ .
lakṣmyādikāntārahite bahubere purā sthite .. 483 ..
 
jīrṇe tu pascāddevībhyāṃ sahitaṃ vā prakalpayet .
sarvadhā bahuberatvahānirna syādviparyayāt .. 484 ..
 
devayakṣamunīndrādyaiḥ sthāpite lakṣaṇojjhite .
bimbe vimāne prākāre gopure dvāri maṇṭape .. 485 ..
 
pīṭhe vā pacanāvāse kośāgārādivastuṣu .
jīrṇeṣu pūrvavat kuryānna kuryāllakṣaṇāntaram .. 486 ..
 
pāpiṣṭhairatinaṣṭe'smin tridaśādipratiṣṭhite .
bimbādau vaiṣṇave cihne lakṣaṇaiścāpi varjite .. 487 ..
 
yukte vā pūrvavat kuryāt pūrvarūpānusārataḥ .
rājarāṣṭravināśaḥ syādanyathā kalpite sati .. 488 ..
 
devasiddhamunīndrādyaiḥ sthāpitā pūjitā purā .
vidyutprapātapūrvaiśca doṣairyā cātidūṣitā .. 489 ..
 
nirdoṣādāsanāttasmāttāmutthāpya visṛjya ca .
pūrvavannirmitāṃ pīṭhe pratiṣṭhāpya vidhānataḥ .. 490 ..
 
pīṭhabhaṅge tathānyasmin kalpite yojayeddṛḍham .
kṣmābhedajalavegādyaiḥ patitaṃ gavadgṛham .. 491 ..
 
prāgbimbasahitaṃ tasmāddeśādanyatra kalpayet .
naṣṭe sabimbe sadane divyādau prāgāvadācaret .. 492 ..
 
coranadyādivegādyairatinaṣṭe tu mānuṣe .
bimbe paścāt prakurvīta pūrvavadvānyathāpi vā .. 493 ..
 
na śūnyamūlabimbatvādbālārcāvāhanādikam .
na kāryaṃ deśikendreṇa pūrvavat sthāpya pūjayet .. 494 ..
 
evaṃ hi sarvadevānāṃ paravyūhādirūpiṇām .
viṣvaksenagaṇeśādiparivāragaṇasya ca .. 495 ..
 
klṛptānāṃ gopurādyeṣu vibhavavyūharūpiṇām .
sānnidyātiśayātteṣu pūjitānāṃ dinaṃ prati .. 496 ..
 
jīrṇoddhāravidhāne ca viśeṣaḥ kathito mayā .
mantrasiddhaiśca vividhairmunibhirmanujaistathā .. 497 ..
 
pratiṣṭhitānāṃ gehānāṃ cirakālavaśena tu .
patanasphoṭabhedādināśakaṃ bhagavadgṛhe .. 498 ..
 
nirvāhakānāṃ bhaktānāṃ śāstrajñānāmanujñayā .
bāhye bāhyāntare teṣāṃ rakṣaṇārthaṃ śilādibhiḥ .. 499 ..
 
nipuṇaiḥ śilpibhiḥ kāryo bhittibandhaḥ samantataḥ .
prāsāde maṇṭape cāgrye prākāre gopure tu vā .. 500 ..
 
prāṅkaṇe pacanāvāse kośāgāre'mbarāspade .
puṣpapānīyaśālāyāmavaghātagṛhādiṣu .. 501 ..
 
snānārthamaṇṭape vā'pi tathā vai yāgamaṇṭape .
jīrṇekālāntare caiva vibhūtyā vistṛte gṛhe .. 502 ..
 
rakṣārthaṃ viniyogārthaṃ tadbāhye tu vivardhayet .
abyantarāt samārabhya hrāsayenna tu kutracit .. 503 ..
 
pramukhe sarvavastūni bandhayet parito'thavā .
prāgudagvā na vṛddhiḥ syāt pṛṣṭhe vāruṇayāmyayoḥ .. 504 ..
 
uttare paścime vā'tha vṛddhiṃ kuryānmahānase .
paurāṇikālayaṃ pīṭhaṃ tathā tīrthaṃ sarovaram .. 505 ..
 
maṭhaṃ vā maṇṭapādyaṃ vā cihnaṃ saudarśanādikam .
na cālayet prayatnena sālādīnāṃ ca kalpane .. 506 ..
 
bāhyataḥ kalpayettāni laṃghayitvā purātanam .
prāk sthitasya bahiścāntarvardhite hrāsite sati .. 507 ..
 
pāścātye na tu doṣaḥ syādāyāmocchrābavistare .
brahnarudrendrayakṣādyaistathā klṛptaṃ purātanam .. 508 ..
 
cirāyuṣo'rthavṛdhyarthī cālayenna tu kutracit .
tathā sarovaraṃ kūpaṃ mṛdādyairna tu pūrayet .. 509 ..
 
alpīyāṃsi vimānāni vibhūtyā śraddhayā'thavā .
mahānti kārayet paścānna doṣa upajāyate .. 510 ..
 
sālagopurapīṭhānāṃ maṇṭapādyaṅgarūpiṇām .
prathame kalpane caiva naṣṭoddhāre viśeṣataḥ .. 511 ..
 
ekasmin prāk sthite vastunyaśaktau sthānasaṅkaṭe .
grahaṇaṃ na tu doṣaḥ syādamukhyaṃ mukhyagauravāt .. 512 ..
 
yadyat pādapratiṣṭhāyāṃ prāsādasya jagatpateḥ .
pādādhāraśilādyaṃ vai tathā brahnaśilādikam .. 513 ..
 
vinā pratiṣṭhite bimbe kuryāt snapanamuttamam .
madhunā payasā dadhnā ghṛtena caruṇā saha .. 514 ..
 
śāntihomaṃ prakurvīta sahasraśatasaṅkhyayā .
prāsādaśca tathā bimbo yena śāstreṇa nirmitau .. 515 ..
 
pratiṣṭhāpya ca tenaiva nityādau pūjayeddharim .
yo'rcayedanyamārgeṇa tathā cārcāpayettu yaḥ .. 516 ..
 
tāvubhau kaluṣātmānau rājño rāṣṭrasya vai guroḥ .
kulaṃ ca vyādhitaṃ caiva viplavaṃ duḥkhamañjasā .. 517 ..
 
vittahāniṃ viśeṣeṇa kuryātāmālayasya ca .
na kuryāt tantrasāṃkaryaṃ pañcarātraparāyaṇaḥ .. 518 ..
 
punaḥ pratiṣṭhā kartavyā kṛte cettantrasaṃkare .
vaikhānasādibhistantraiḥ prāsādārthaṃ puraiva tu .. 519 ..
 
garbhanyāse kṛte'pyatra pañcarātrābhilāṣayā .
tadaivoddhṛtya taṃ garbhaṃ pañcarātroktamācaret .. 520 ..
 
caturdhā bhedabhinnastu pañcarātrākhya āgamaḥ .
tallakṣaṇaṃ ca prāguktaṃ tathāpyatrāpyudīryate .. 521 ..
 
pūrvamāgamasiddhāntaṃ dvitīyaṃ mantrasaṃjñitam .
tṛtīyaṃ tantramityuktamanyat tantrāntaraṃ bhavet .. 522 ..
 
ādyaṃ nityoditavyūhasthāpanādiprakāśakam .
apauruṣeyaṃ sadbrahnavāsudevākhyayājinām .. 523 ..
 
lakṣyabhūtaṃ dvijendrāṇāṃ hṛdisthamadhikāriṇām .
vrahnopaniṣadākhyaṃ ca divyamantrakriyānvitam .. 524 ..
 
vivekadaṃ paraṃ śāstramanicchāto'pavargadam .
evaṃ nityoditākhyasya nityākārasya ca prabhoḥ .. 525 ..
 
vāsudevābhidhānasya ṣāḍguṇyādimahodadheḥ .
prathamaṃ lakṣaṇaṃ viddhi hṛdayādyaṅgaśabdavat .. 526 ..
 
etadāgamasiddhāntaṃ śrutirūpaṃ tu viddhi tat .
eṣa kārtayugo dharamaḥ sarvadharmottamaḥ smṛtaḥ .. 527 ..
 
tatastretāyugasyādau bhogamokṣaprasiddhaye .
tasmādāgamasiddhāntānniḥsṛtaṃ bahubhedakam .. 528 ..
 
mantrasiddhāntasaṃjñaṃ tajjāgradvayūhādimūrtinā .
samutkīrṇaṃ dvitīyasya sātvasatasya mahātmanaḥ .. 529 ..
 
tena pradyumnasaṃjñasya tena turyātmano vibhoḥ .
tena vāgīśvarākhyasya tasmādvidyākhyavigrade .. 530 ..
 
saṃkrāntaṃ ca tataḥ paścādrudrādityendravahniṣu .
tathaiva nāradādyeṣu devarṣīṇāṃ gaṇeṣvapi .. 531 ..
 
saṃkrātaṃ mantrasiddhāntaṃ bhedabhinnamanekadhā .
yatra śāntataraṃ vyūhaṃ śāntoditamanantaram .. 532 ..
 
suṣuptisaṃjñaṃ svapnākhyaṃ jāgradvayūhaṃ yathoditam .
mūrtyantara keśavādyaṃ prādurbhāvaṃ tathāntaram .. 533 ..
 
hṛtpajhapajhapīṭhādau lakṣmīpuṣṭyādiśaktibhiḥ .
lāñchanaiḥ śahkhacakrādyaiḥ garuḍapramukhairapi .. 534 ..
 
bhūtasiddhādibhiḥ sāstraparyantairyajanaṃ hitam .
viśvatrātṛnṛsiṃhasya dīkṣāpūrvaṃ tathā param .. 535 ..
 
vihagavyūhasūkṣmākhyamadhikāraṃ yathākramam .
samayī putrakādīnāṃ caturṇāmabhiṣecanam .. 536 ..
 
tathaiva samayācāramūrtīnāṃ sthāpanakramam .
mantramaṇḍalamudrāṇāṃ kuṇḍādīnāṃ ca lakṣaṇam .. 537 ..
 
karmaṇāmevamādīnāṃ vidhānaṃ yatra puṣkalam .
mantrasiddhāntasaṃjñaṃ tadbahubhedasamanvitam .. 538 ..
 
paravyūhādibhedena vinaikaikena mūrtinā .
sāṅgena kevalenātha kāntāvyūhena bhūṣaṇaiḥ .. 539 ..
 
tathāstrairvigrahopetairāvṛtaṃ tantrasaṃjñitam .
nṛsiṃhakapilakroḍahaṃsavāgīśvarādayaḥ .. 540 ..
 
mukhyādivṛttibhedena kevalā vāṅgasaṃyutāḥ .
cakrādyastravaraiścātha būṣaṇairmakuṭādibhiḥ .. 541 ..
 
kāntāgaṇaiśca lakṣmyādyaiḥ parivāraiḥ khagādikaiḥ .
pūjitā vidhinā yatra tattantrāntaramīritam .. 542 ..
 
ye janmakoṭibhiḥ siddhāsteṣāmanto'tra janmanaḥ .
yasmāttasmādvivedaiṣa siddhāntākhyo yathārthataḥ .. 543 ..
 
śāstramantrakriyādīnāṃ mūrtīnāṃ bhavanasya ca .
deśikasyābhijātasya yathāpūrvaṃ parigrahaḥ .. 544 ..
 
tathaiva yāvatkālaṃ tu nācartavyaṃ tadanyathā .
viparīte kṛte cātra rājarāṣṭrādyanarthakṛt .. 545 ..
 
tataḥ samācaredyatnāt pratiṣṭhāṃ prāk prayatnataḥ .
tataḥ siddhāntasāṅkaryaṃ na kartavyaṃ kṛtātmabhiḥ .. 546 ..
 
yadyadiṣṭatamaṃ loke pūrvasiddhāvirodhi tat .
pratigrāhyamato'nyonyaviruddhaṃ saṃtyajedbudhaḥ .. 547 ..
 
vaikhānaseṣu tantreṣu śaivapāśupateṣu ca .
vihitānyatrajātāni viruddhānīti kiṃ punaḥ .. 548 ..
 
pañcarātravidhānena pūjyamāne pratiṣṭite .
nānyena pūjanaṃ kāryaṃ viduṣā'pi kadācana .. 549 ..
 
sadbrahnaniratairmukhyaiḥ pañcarātraparāyaṇaiḥ .
pūjanīyaṃ viśeṣeṇa mukhyakalpādhikāribhiḥ .. 550 ..
 
trayīdharmaratairvipraiḥ siddhānteṣvapi dīkṣitaiḥ .
sadācāraratairvātha tadalābhe'nukalpake .. 551 ..
 
prāsāde sthāpito devo naikenārcyo viśeṣataḥ .
balihomādisaṃyukte vittāḍhye tvapi kiṃ punaḥ .. 552 ..
 
pañcakālaratairmukhyairmantrasiddhāntavedibhiḥ .
padārthasaptakaprājñairdādaśādhyātmakovidaiḥ .. 553 ..
 
trayodaśavidhe karmaṇyabhisandhiparaiḥ sadā .
karmasanyāsibhiścāptaiḥ mukhyakalpādhikāribhiḥ .. 554 ..
 
tathānyairvā trayīniṣṭhaiḥ siddhāntārthaviśāradaiḥ .
samarcanīyamaniśaṃ dvicutaḥṣaḍbhiraṣṭabhiḥ .. 555 ..
 
dviṣaṭṣoḍaśaviṃśadbhiścaturviṃśatibhistu vā .
teṣvekaḥ pūjayedantaḥ paryāyeṇa dinaṃ prati .. 556 ..
 
dvau ca trayo vā catvāraḥ kuryurevaṃ punaḥ punaḥ .
parivārānarcayeyuranye deśikasattamāḥ .. 557 ..
 
anyo'gnikāryaṃ kurvīta kuryādanyo baliṃ kramāt .
eteṣāmupakurvīrannanye bhāgavatottamāḥ .. 558 ..
 
gurvādiṣṭena vidhinā kuryuranye ca sādhakāḥ .
sarvamekena vā kāryaṃ bahūnāṃ saṃyatātmanām .. 559 ..
 
pravīṇānāmabhijñānāṃ dīkṣitānāmasannidhau .
vaideśikeṣu prāpteṣu bahuṣvāyatanārcane .. 560 ..
 
mūlādāvāhya bimbeṣu kurvīran pratikarmaṇi .
utsavaṃ snapanaṃ yātrāṃ prabhūtānnanivedanam .. 561 ..
 
tattadbimbeṣu kurvīran mantriṇo bahavo yadi .
nitye'pyevaṃ hi kurvīran pūjanaṃ vahnitarpaṇam .. 562 ..
 
baliyānādikaṃ sarvamekadaiva tu mantriṇaḥ .
na doṣo'tra tu vijñeyaḥ kālakarmanimittataḥ .. 563 ..
 
na gṛhe bahubhiḥ kāryaṃ nityanaimittikādikam .
ekadaivaṃ tu yajanamanyathā doṣadaṃ bhavet .. 564 ..
 
taddoṣaśāntaye kuryācchāntihomasamanvitam .
yathāśakti japenmantrī mūlamantrasya sādaram .. 565 ..
 
bhaktairbhāgavatairevaṃ prāsāde ca pratiṣṭhitaḥ .
samarcanīyo nityādau rājarāṣṭhrasamṛddhaye .. 566 ..
 
anyaiḥ saṃpūjito devo na kadācit prasīdati .
prayacchatyaśubaṃ śaśvadviśeṣādrājarāṣṭrayoḥ .. 567 ..
 
taddoṣaśāntaye kāryaṃ snapanaṃ cottamottamam .
āvāhite pratiṣṭhāyāmarcāsu jagataḥ patau .. 568 ..
 
nodvāsyaḥ sarvapūjānāmāvāhya purato'rcanāt .
trikālamaṅgabimbeṣu karmārcādiṣu satsvapi .. 569 ..
 
āvāhya pūjayenmūlādviśeṣeṣvapi kāryataḥ .
tattatkarmāvasāne tu punarmūle niyojayet .. 570 ..
 
yadyanyathā kṛte'rcāsu mūlamāvāhanādike .
śāntaye snapanaṃ kuryāt adhamādhamasaṃjñitam .. 571 ..
 
prāyaścitteṣu sarveṣu doṣagauravalāghavam .
samīkṣya cāṅkurānarpya puṇyāhoktipurassaram .. 572 ..
 
catuḥsthānārcanaṃ caiva mahatā haviṣārcanam .
snapanaṃ japasaṃyuktamācāryāṇāṃ ca dakṣiṇām .. 573 ..
 
gobhūhemādidānaṃ ca pañcakālajñabhojanam .
kāraye cca yathāśakti mukhyakalpe viśeṣataḥ .. 574 ..
 
pūjanaṃ snapanaṃ homamanukalpe samācaret .
atikrūrairavācyaistu bhuvaṃ doṣaiśca dūṣitām .. 575 ..
 
khananādyaiśca saṃśodhya daśabhirvidhicoditaiḥ .
yathāvat karṣayitvā tu ratnakāñcanajaṃ rajaḥ .. 576 ..
 
vikīrya sarvato dikṣu juhuyāttatra śāntaye .
devālayeṣu śūnyeṣu mahāsnānādikaṃ caret .. 577 ..
 
svatantraparatantreṣu śūnyagrāmādivāstuṣu .
mārjanālepanābyāṃ ca gavyairabhyukṣaṇena ca .. 578 ..
 
saṃśodhya tattanmadhye tu vāpayedgavyapañcakam .
balidānaṃ prakurvīta vāstudevagaṇasya ca .. 579 ..
 
gobhūhemādikaṃ dadyādagurvādīnāṃ yathābalam .
bhūpatiḥ satvaniṣṭhastu prajāpālanatatparaḥ .. 580 ..
 
dvijendraḥ pañcakālajñaḥ prayatnācchāntimācaret .
anyathā yadyupekṣeta śāntikarma narādhipaḥ .. 581 ..
 
svamātmānaṃ svarāṣṭraṃ ca svakośaṃ vāhanādikam .
kaḷatraputrapautrāṃśca nāśayatyavisaṃśayam .. 582 ..
 
tasmādetāni rakṣeta bhūpatirbūtitatparaḥ .
svabudhyā parabudhyā vā kṛte vāpadi saṃkaṭe .. 583 ..
 
tulāpuruṣadānena suvarṇenopaśāmyati .
tathā hiraṇyagarbhasthaḥ kuryāddānamalolupaḥ .. 584 ..
 
kāle kāle viśeṣeṇa brāhnaṇānāmanujñayā .
samaṭhaṃ sāgrahāraṃ ca prāsādaṃ parikalpya ca .. 585 ..
 
sarvadevamayo devaḥsarvavedamayo hariḥ .
sarvayajñamayo viṣṇuḥ sarvalokamayo vibhuḥ .. 586 ..
 
sarvadharmamayo'nantaḥ sarvabhūtamayo dhruvaḥ .
sarvatīrthamayo yogī pratiṣṭhāpyo vidhānataḥ .. 587 ..
 
anyatra vitate kuṇḍe yathābhimatamekhale .
pāvanairvaiṣṇavaiḥ sarvadoṣaghnaiḥ śruticoditaiḥ .. 588 ..
 
mantraiḥ prayogakuśalaiḥ juhuyurbrāhnaṇottamāḥ .
divyantarikṣabhaumeṣu mahotpāteṣu satsvapi .. 589 ..
 
śāntirevaṃ vidhānena kartavyā bhūtimicchatā .
bahunātra kimuktena mune sarvāghanāśanam .. 590 ..
 
saudarśanamahāyantrasthāpanaṃ viṣaye svake .
vidhānaṃ paramaṃ viddhi rājarāṣṭrābhivardhanam .. 591 ..
 
lohena vā sacchilayā prakalpya .
sudarśanaṃ yantravarasya madhye .
tasyāparāṅge nṛhariṃ vidhāya .
karāmbujaiścakradharaiścaturbhiḥ .. 592 ..
 
garbhāvṛtidvāri gavākṣayukta .
prāsādamadhye vidhivanniveśya .
samarcayedyo vijayī sa bhūtvā .
bhunakti bhogānakhilānihaiva .. 593 ..

Chapter - 20
śrīḥ .
viṃśo'dhyāyaḥ .
sanakaḥ .
tulāpuruṣadānādi mama saṃsūcitaṃ purā .
bhūbhujāṃ tadvidhānaṃ me vistareṇa mune vada .. 1 ..
 
śāṇḍilyaḥ .
śrṛṇu samyak pravaṣyāmi dvija sarvāghanāśanam .
tulāpuruṣadānādyaṃ sarvakāmaphalapradam .. 2 ..
 
prajāpālanaśīlasya satvaniṣṭhasya bhūbhujaḥ .
kadācit karmalopena devakopo'bhijāyate .. 3 ..
 
tathaiva rāṣṭrasaṃkṣobhaḥ prajāpīḍā ca vardhate .
tathā varṇāśramācārairdeśaḥ syāt kaluṣīkṛtaḥ .. 4 ..
 
vedavaidikadharmāśca cyavante kālaviplavaiḥ .
bādhyate pratibhūpālairuparyupari bhūpatiḥ .. 5 ..
 
śūnyo janapado bhūyāt prajā nasyanti tatkṣaṇāt .
svadoṣajanitaṃ kaṣṭamiti buddhyā mahīpatiḥ .. 6 ..
 
sapurodhāḥ sahāmātyaḥ saprajāpadamādarāt .
pañcarātravidhānajñaṃ sarvabhūtahite ratam .. 7 ..
 
alolupaṃ cāpyakrodhaṃ ṛjuṃ bhāgavataṃ dvijam .
karmadvayavidhānajñaṃ deśikendraṃ samāśrayet .. 8 ..
 
purāvṛttaṃ tu sakalaṃ svāparādhanimittajam .
sarvaṃ nivedya gurave yathāvṛttaṃ mahīpatiḥ .. 9 ..
 
rakṣa rakṣeti caraṇau praṇamya samudīrayan .
so'pi tadvacanaṃ śrutvā sarvānugrahakārakaḥ .. 10 ..
 
vittamāhṛtya nṛpaternyāyadharmasamāhṛtam .
pravartate'tha tat karma ṛtvigbhiḥ pañcarātrikaiḥ .. 11 ..
 
traividyairapi tatkarmakuśalairbhagavatparaiḥ .
caitrādiṣu ca māseṣu viṣuve cāyanadvaye .. 12 ..
 
vyatīpāte ca janmarkṣe candrasūryoparāgayoḥ .
śravaṇe vāsave'śvinyāṃ kṛttikāsvathavā mune .. 13 ..
 
rohiṇyāṃ saumyanakṣatre punarvasvorviśeṣataḥ .
puṣye vā hastanakṣatre uttarāsu tathaiva ca .. 14 ..
 
citrāyāṃ ca tathā svātau maitre mūle tathaiva ca .
duḥsvapne gṛhapīḍāyāṃ mahotpāteṣu satsvapi .. 15 ..
 
vyādhite ca tathārāṣṭre kuryāt kartuśca sammate .
etannimittamuddiśya kartavyaṃ cettadaiva tu .. 16 ..
 
prārabhettadyathā doṣaviplavo nābhijāyate .
svayaṃvyaktādike sthāne viṣṇoḥ sarvaguṇānvite .. 17 ..
 
yathābhimatadigvaktre purastādbhagavadgṛhe .
trivargaṃ maṇṭapaṃ kuryāccaturaśraṃ samantataḥ .. 18 ..
 
saptaviṃśatkaraṃ kṣetraṃ saptadhā saṃvibhajya ca .
hastocchrāyāṃ mahāvediṃ sarvālaṅkāramaṇḍitām .. 19 ..
 
dikṣu cārohaṇairyuktāṃ tribhirmadhya prakalpayet .
tadūrdhve madhyato dikṣu pārthivaṃ pīṭhapañcakam .. 20 ..
 
tālonnataṃ trihastaṃ ca tristhānayajanāya ca .
bhūpateradhivāsārthaṃ svarṇāderapi vastunaḥ .. 21 ..
 
tulāyāḥ khaḍgamukhyasya bhūṣaṇānāṃ ca vāsasām .
maṇḍalaṃ madhyeme pīṭhe prāksthaṃ cakrābjasannibh .. 22 ..
 
kuṇḍaṃ dakṣiṇadikpīṭhaṃ nṛpajāgaraṇāspadam .
pratyaksthe kuṃbhayāgaṃ tu saumyasthai svarṇasañcayaḥ .. 23 ..
 
tulādīnāṃ ca saṃskāraḥ kāryasteṣāṃ ca bāhyataḥ .
hastamātraṃ parityajya dikkuṇḍāni prakalpayet .. 24 ..
 
caturaśraṃ ca cakrābhaṃ śaṅkhābhaṃ cāmbujākṛti .
vidikṣu vahnyādīśāntaṃ śrṛgu kuṇḍagaṇaṃ kramāt .. 25 ..
 
yonyākāraṃ trikoṇaṃ ca vasvaśrārddhendulakṣaṇe .
pīṭhordhve kalpanīyāni cakrādyairaṅkitāni ca .. 26 ..
 
parito'pi triyaṃśena caturdvārasamanvitam .
koṇeṣu ca subhityāḍhyaṃ mukhabhadravirājitam .. 27 ..
 
vividhārohaṇairyuktaṃ sarvālaṅkāramaṇḍitam .
purobhāge prapā kāryā mānādyāgālayopamā .. 28 ..
 
madhyato raṅgasaṃyuktā paścimāśāṃ visṛjya ca .
prāk dakṣiṇottarāśāsu dvibhaktyā prāvṛtā dṛḍhā .. 29 ..
 
mahotsave pratiṣṭhāyāṃ pavitrārohaṇādiṣu .
purā yathoktaṃ bahudhā teṣvekasmin prakalpite .. 30 ..
 
maṇṭape vā prakurvīta tulārohādikaṃ dvayam .
purastādevamāpādya maṇṭapaṃ pūrvatomukham .. 31 ..
 
paścādārohaṇatulā vidheyā vidhicoditā .
ekāṅgulaghane tulye khuvṛtte hastanirmite .. 32 ..
 
dhaṭe hemādinā kārye prodyadarkasamaprabhe .
paridhāvaṅgulaṃ tyaktvā valayairdikṣu kīlite .. 33 ..
 
tulādaṇḍasamāyāme śrṛṅkhalāpāśayojite .
kāḷāyasamayaṃ daṇḍaṃ kāryaṃ hastatrayāyatam .. 34 ..
 
tritālanāhaṃ madhye tu dvitālaṃ pārśvayordvayoḥ .
tālamātraṃ parityajya kālāyasamayaṃ calam .. 35 ..
 
bālacandrasamākāravaktrādaṃṣṭrādvayaṃ dvayoḥ .
śrṛṅkhalāpāśayogārthaṃ kṛtvā madhye tadūrdhvataḥ .. 36 ..
 
tīkṣṇāgrāṃ sthāpayejjihvāmacalāṃ ṣoḍaśāṅgulamām .
śaṃsantīṃ sāmpavaiṣamye tadūrdhve toraṇaṃ calam .. 37 ..
 
aṣṭādaśāṅgulāyāmaṃ viśrāntaṃ pārsvayordvayoḥ .
balākāvadanaṃ vaktraṃ yojayettoraṇopari .. 38 ..
 
tulāmevaṃ samāpādya lakṣaṇenopalakṣitām .
prasiddhayajñadārūtthau sāravantau ṛjū dṛḍhau .. 39 ..
 
dvihastapariṇāhau ca hastaiḥ ṣaḍbhiḥ samucchritau .
mūlataścaturaśrābhau madhyatoṣṭāśra lakṣitau .. 40 ..
 
ūrdhvato vartulākārau śilpiśreṣṭhena nirmitau .
caturaśrasya kuṇḍasya prācyāṃ dvārasya cāntare .. 41 ..
 
dakṣiṇottarayoḥ sthāpyau dvihastenāntarīkṛtau .
hastaiḥ pañcabhirucchrāye nikhātau hastamānataḥ .. 42 ..
 
samānajātivṛkṣotthaṃ yojayeduttaraṃ tayoḥ .
staṃbhāgratulyavistāraṃ tāvanmānonnataṃ dṛḍham .. 43 ..
 
maṅgaḷairaṣṭabirjuṣṭaṃ pārśvayośca śriyānvitam .
madhyatastadadhastācca kīlayedvalayaṃ dṛḍham .. 44 ..
 
tulāvalambanārthaṃ ca tāmrajaṃ vā'yasaṃ tu vā .
kāryātha tāḍanīyaṣṭirāyāmāt ṣoḍaśāṅgulā .. 45 ..
 
prakoṣṭhapariṇāhā ca lauhī vā sāradārujā .
yāgopakaraṇānyatra homopakaraṇānyapi .. 46 ..
 
sruksruvādīni sarvāṇi kuṃbhāśca karakādayaḥ .
tathāṣṭamaṅgaḷādīni śaktyā hemādijāni vā .. 47 ..
 
aṅkurānarpayitvā'tha prāgukte'nyatame dine .
pālikādiṣu pātreṣu maṅgaḷārthaṃ prayogavit .. 48 ..
 
saṃbhārāṇi ca sarvāṇi sambhartavyāni sādaram .
maṇṭapālaṃkriyārthaṃ ca tristhānayajanāya ca .. 49 ..
 
candanādīni gandhāni patrapuṣpaphalāni ca .
sitādivarṇayuktāni vāsāṃsi vividhāni ca .. 50 ..
 
sarvakuṇḍeṣu homārthaṃ samidhāṃ saptakaṃ bahu .
dikkuṇḍeṣu ca hotavyāḥ siddhārthīḥ kāmyakarmaṇām .. 51 ..
 
palāśakhadirāśvatthodumbaraprabhavā api .
vidikṣu pippalaplakṣavaṭakāśmaryajātayaḥ .. 52 ..
 
samidhaḥ sarvakuṇḍeṣu pālāśyastadalābhataḥ .
hemarājatatāmrotthāḥ kalaśā mṛṇmayāstu vā .. 53 ..
 
śālipūrvāṇi dhānyāni bījāni ca viśeṣataḥ .
dadhikṣīrājyakuṃbhāni ṣaḍvidhāni rasānyapi .. 54 ..
 
taṇḍulāni viśuddhāni pākayogyānyanukṣaṇam .
karmaṇyānyupadaṃśāni pākapātrāṇyanekaśaḥ .. 55 ..
 
niveśanārthasthālīkāḥ pātrāṇyarghyādikasya ca .
pradīpadhūpapātrāṇi suguṇānyadbhutāni ca .. 56 ..
 
pādyapratigrahādīni yāgopakaraṇāni ca .
guggulvagarupūrvāṇi dhūpadravyāṇi yānyapi .. 57 ..
 
snānakuṃbhopayogyāni yāni sarvauṣadhāni ca .
dānarthaṃ brāhnāṇādīnāṃ dhanadhānyāmbarāṇi ca .. 58 ..
 
bhūṣaṇāni mahārhāṇi deśikendrasya ṛtvijām .
hemādi dakṣiṇaārthaṃ ca saṃbhartavyā yathābalam .. 59 ..
 
yāgālayamalaṃkuryāt pavitrārohaṇe yathā .
vitānairdhvajikābhiśca tuhgairyavanikāpaṭaiḥ .. 60 ..
 
kṣaumairnānāvidhairvastrairghaṇṭācāmaradarpaṇaiḥ .
vyālambidarbhamālābhiḥ kadaḷīpanasādibhiḥ .. 61 ..
 
sugandhapuṣpamālābhiḥ sauvarṇairmañjarīgaṇaiḥ .
saphalaiḥ kadaḷīpūganāḷikerādibhūruhaiḥ .. 62 ..
 
pradīpaiḥ prakaraiḥ puṣpaiḥ sitādyairvarṇakairapi .
toraṇairdvārakuṃbhaiśca savatsaiḥ surabhīgaṇaiḥ .. 63 ..
 
maṇḍitaiḥ khalu śrṛhgādau kṣaumasragbhūṣaṇādibhiḥ .
evamādyairalaṃkṛtya yathāśobhaṃ tu maṇṭapam .. 64 ..
 
tṛtīye vāsare pūrve karmāhāddivasakṣaye .
ṛtvigbhirdeśikendrastu kṛtasandhyāvidhikramaḥ .. 65 ..
 
praviśya maṇṭapaṃ prāgvat puṇyāhoktipurassaram .
arcanaṃ vāsudevasya sahomaṃ prāk samāpya ca .. 66 ..
 
yāgālayaṃ tu sarvatra gavyairabhyukṣya pañcabhiḥ .
dravyāṇi yāgayogyāni tattatsthāne niyojayet .. 67 ..
 
prabhātāyāṃ tu śarvarayāṃ pūrvāhne dehaśuddhaye .
uptaromanakhaśmaśrurbhūpatirniyataḥ śuciḥ .. 68 ..
 
dhautadantaśca susnātaḥ pariśuddhāmbarāvṛtaḥ .
sitālepanapuṣpādyairañcitaḥ saṃsmaran harim .. 69 ..
 
upoṣito ghṛtaṃ prāśya brāhnaṇairvedapāragaiḥ .
pārāyaṇamṛcāṃ śrṛṇvannāsīta sapurohitaḥ .. 70 ..
 
niśāmukhe pravṛtte tu ṛtvigbirdeśikottamaḥ .
praviśedyāgasadanaṃ kṛtvā dvārsthārcanaṃ sudhīḥ .. 71 ..
 
tristhānasthaṃ jagannāthaṃ yajeddīkṣāvidheḥ samam .
puṇyāhaṃ pūrvamuccārya ṛtvigbhiḥ kuṃbhamudvahan .. 72 ..
 
kuṃbhamaṇḍalayoḥ pūjāṃ vistareṇa samāpya ca .
svakuṇḍe havanaṃ kuryāt samidbhiḥ saptabhiḥ purā .. 73 ..
 
śāntihomaṃ tataḥ paścānmadhukṣīrādibhiḥ kramāt .
pratyekaṃ śatasaṅkhyaṃ ca pūrṇāntaṃ mūlamuccaran .. 74 ..
 
svamārgeṇa tu saṃskṛtya guruḥ kuṇḍagaṇaṃ tataḥ .
teṣu prabhavayogena homārthaṃ dikṣu yojayet .. 75 ..
 
caturo vāsudevādināmnā ekāyanān dvijān .
taiḥ svaśākhoditairmantraiḥ hotavyaṃ tu krameṇa tu .. 76 ..
 
ṛgādyāṃścaturo vedān vidikkuṇḍeṣu vinyaset .
mantrairarcitaliṅgaistu svaśākhotthaisca pāvanaiḥ .. 77 ..
 
homaṃ kuryādyathāyogaṃ puṃsūktenaiva vā dvija .
bhūḥ svāheti bhuvaḥ svāhā svaḥ svāheti tathaiva ca .. 78 ..
 
bhūrbhuvassuvaḥsvāheti mantrairvā vahnidkkramāt .
bhūḥ puruṣāya svāhā bhuvaḥ puruṣāya svāhā .. 79 ..
 
svaḥ puruṣāya svāhā bhūrbhuvassvaḥ puruṣāya svāhā .
etaiścaturbhirmantrairvā juhuyāddikkrameṇa tu .. 80 ..
 
sāstrāṇāṃ lokapālānāṃ kumudādigaṇasya ca .
aṣṭānāṃ mahgaḷānāṃ ca prāgvat syāt sthāpanādikam .. 81 ..
 
pālāśādisamidbhedāścarubhedāśca pūrvavat .
pratikuṇḍaṃ ca kuṃbhānāṃ sthāpanādyaṃ tu pūrvavat .. 82 ..
 
caturṇāṃ ṛṅnayādīnāṃ tathā caikāntināmapi .
niveśanādikaṃ kāryaṃ puroditavidhānataḥ .. 83 ..
 
evaṃ krameṇa saṃpādya tadante bhūpatiṃ guruḥ .
prāśayet pañcagavyaṃ tu kuśodakasamanvitam .. 84 ..
 
bhagavatpādatoyaṃ ca sarvapāpaharaṃ śubham .
bhakṣayeccaruśeṣaṃ tu koṣṭhasaṃśodhanāya ca .. 85 ..
 
kṛtvā dakṣiṇapīṭhe tu śālibhāraistu viṣṭaram .
navasaṅkhyaistadūrdhve tu mārgaṃ carma tu vinyaset .. 86 ..
 
vyāghrajaṃ vā tadūrdhve tu darbhānāstīrya sākṣatān .
prāgagrānudagagrān vā tasminnāropya bhūpatim .. 87 ..
 
pūrṇodakuṃbhāṃścaturaḥ prāgvadvastrādibhūṣitān .
caturdikṣvapi saṃsthāpya teṣvarcyā mūrtayaḥ kramāt .. 88 ..
 
caturvidhāni cānnāni tāsāṃ dadyāt krameṇa tu .
tato homaśca kartavyaḥ kuṇḍeṣu prākkrameṇa tu .. 89 ..
 
tato būpasya purataḥ upaviśyāsane guruḥ .
taddehasthitatatvānāṃ śuddhiṃ kuryādvidhānataḥ .. 90 ..
 
prāk teṣāṃ vilayaṃ kṛtvā tataḥ sṛṣṭiṃ samācaret .
kuryāt kautukabandhaṃ ca prāgvattasyāpi cātmanaḥ .. 91 ..
 
svarṇasañcayamāhṛtya tintriṇīmiśravāriṇā .
nirmalīkṛtya saṃprokṣya vīryamantreṇa tatpunaḥ .. 92 ..
 
udak dik saṃsthite pīṭhe śālibhāraistribhiḥ kṛte .
pīṭhe niveśyādhivāsya vāsolaṅkārapūrvakam .. 93 ..
 
anyacca sarvaṃ saṃsthāpya varmaṇā cāvakuṇṭhayet .
tataścakrābjamālikhya tvanyadvā maṇḍalaṃ śubham .. 94 ..
 
ratnajairdhātujairvāpi varṇakaiḥ paripūrayet .
gītanṛttādikaiḥ stotraiḥ śaṅkhavādyādinisvanaiḥ .. 95 ..
 
maṅgaḷairvividhaiścānyairjāgareṇa nayenniśām .
divyādyāyatane kāryaṃ viśeṣayajanaṃ vibhoḥ .. 96 ..
 
tataḥ karmadine brāhne muhūrte deśikaḥ svayam .
kṛtvā snānādikaṃ sarvaṃ nityakarmavidhānataḥ .. 97 ..
 
tato yajedviśeṣeṇa kuṃbhasthaṃ jagatīpatim .
maṇḍalasthaṃ krameṇaiva vividhairbhogasañcayaiḥ .. 98 ..
 
aupacārikasāṃsparśahṛdayaṅgamasaṃjñitaiḥ .
paramānnādikaistatra prabūtairannasañcayaiḥ .. 99 ..
 
evamiṣṭvā tato'gnisthaṃ vibhuṃ santarpayet kramāt .
samitsaptakapūrvaistu mūlena saghṛtaistilaiḥ .. 100 ..
 
sahasramāhutīnāṃ tu śataṃ vā'pi samācaret .
sarvavighnavināśārthamastreṇāpi tathācaret .. 101 ..
 
ṛtvijaśca svakuṇḍeṣu juhuyuḥ pūrvavat kramāt .
patitāsu ca pūrṇāsu sarvakuṇḍeṣu vai kramāt .. 102 ..
 
saṃsnāpya mūlamantreṇa puṃsūktena tathaiva ca .
suprakṣāḷitapāṇyaṃghriṃ svācāntaṃ paribhūṣitam .. 103 ..
 
niśādhivāsitaiḥ sarvairvastramālyānulepanaiḥ .
sarvairābharaṇaiścaiva mahārghairvividhairapi .. 104 ..
 
khaṅgakheṭakahastaṃ ca samādāya guruḥ svayam .
muhūrte śobhane prāpte pāṇinā pṛthivīpatim .. 105 ..
 
puṇyāhaṃ vācayitvā tu sarvamaṅgaḷasaṃyutam .
kalaśasthaladikkuṃbhasarvakuṇḍeṣu saṃsthitam .. 106 ..
 
vibhuṃ pradakṣiṇīkṛtya kārayitvā namaskriyām .
brāhnaṇāgryānanujñāpya tulāṃ nītvā pradakṣiṇam .. 107 ..
 
tasyāḥ paścimadiksaṃsthe bhūyaḥ prāgānanaṃ dhaṭe .
āropayenmūlamantraṃ sāṅgamāvartayan guruḥ .. 108 ..
 
divyān balādikān mantrān tathā sūktaṃ tu pauruṣam .
prākpātre bhūpatisamaṃ nikṣipet svarṇasañcayam .. 109 ..
 
niśādhivāsitaṃ tveṣa tulābhāraḥ samo bhavet .
evaṃ vā'pi tulābhāre prāk dhaṭe vinyasennṛpam .. 110 ..
 
pratyaṅmukhaṃ paścime tu nikṣipet svarṇasañcayam .
śataniṣkādhikaḥ śreṣṭho madhyamo'rdhādhiko bhavet .. 111 ..
 
śatapādādhikaḥ sa syāttulābhāraḥ kaniṣṭhakaḥ .
tatkāle ṛṅbhayādyāśca catvāro dikṣu saṃsthitāḥ .. 112 ..
 
svaśākhāḥ samadhīyīran vidiśāsu ca saṃsthitāḥ .
sadbrahnajñā adhīrayan śākhāḥ paramapāvanāḥ .. 113 ..
 
śaṅkhakāhaḷabheryādivādyāni vividhāni ca .
vādayeyuḥ samantācca tattadvādyaviśāradāḥ .. 114 ..
 
gītaṃ tu vividhaṃ kuryuḥ gītaśāstraviśāradāḥ .
vividhāni ca nṛttāni kuryuśca parito diśaḥ .. 115 ..
 
anyacca maṅgaḷaṃ yadyata tattat sarvaṃ tu kārayet .
tatastu sarvakuṇḍeṣu śāntihomaṃ ca kārayet .. 116 ..
 
tilairājyaiśca bahubhiḥ śatamaṣṭottaraṃ kramāt .
bhūpatirmanasā dhyāyet bhagavantaṃ janārdanam .. 117 ..
 
ekanāḍīṃ tadardhaṃ vā āsīta nṛpatirdhaṭe .
tato'varuhya vai tasmāt praṇameddaṇḍavaddharim .. 118 ..
 
tatastu bhūṣaṇairvastrairbhūṣayedbhūpatirgurum .
suvarṇadakṣiṇāṃ dadyācchataniṣkāṃ tu tatsamām .. 119 ..
 
ṛtvigbhyastu tadardhaṃ vā ye cānye tatra karmaṇi .
niyojitāstu sāhāyye tebhyaḥ karmānurūpataḥ .. 120 ..
 
dravyāṇi dadyānnṛpatirvastrāṇi vividhāni ca .
suvarṇasañcayāṃstāṃśca bhūṣaṇāni ca bhūpatiḥ .. 121 ..
 
svayaṃ vyaktādike sthāne dadyādbhagavato vibhoḥ .
dānāt phalaviśeṣaṃ tu samākarṇaya sāṃpratam .. 122 ..
 
svayaṃ vyakte vibhoḥ sthāne yo dadyādbhūpatirhareḥ .
sarvapāpavinirmuktaḥ sarvāmayaviyojitaḥ .. 123 ..
 
sarvasaṃpatsamṛddhaśca sarvadeśādhipo bhavet .
bhuṅkte ca vividhān bhogāniha loke paratra ca .. 124 ..
 
koṭikoṭiguṇaṃ dānaṃ tathaiva ca phalaṃ bhavet .
dānaṃ yaddivyāyatane tadanantaguṇaṃ bhavet .. 125 ..
 
ārṣe ca saiddhāyatane dānaṃ lakṣaguṇaṃ bhavet .
sadviprakalpite dānaṃ sahasraguṇitaṃ bhavet .. 126 ..
 
satkṣatrakalpite sthāne dānaṃ śataguṇaṃ bhavet .
sadvaiśyakalpite sthāne tadardhaguṇitaṃ bhavet .. 127 ..
 
sacchūdrakalpite dattaṃ dviṣaṭkaguṇitaṃ bhavet .
ananyaśaraṇairvarṇaiḥ sthāne tu parikalpite .. 128 ..
 
dānaṃ daśaguṇaṃ proktaṃ varṇairvyāmiśrayājibhiḥ .
nirmitāyatane dattaṃ tat pañcaguṇitaṃ bhavet .. 129 ..
 
dāne mukhyavidhiḥ proktastvanukalpamataḥ śrṛṇu .
tatra ye śrotriyāḥ prāptā vaighṇavā brāhnaṇottamāḥ .. 130 ..
 
suvarṇasañcayādyaṃ ca tebhyo dadyādyathākramam .
yāgopakaraṇaṃ sarvamācāryāya pradāpayet .. 131 ..
 
yaḥ kuryādbhūpatiḥ kaścit anyo vā dhanavān sakṛt .
tulābhārāhvayaṃ karma sarvapāpaiḥ pramucyate .. 132 ..
 
rogairanabibhūtaśca bhaviṣyati na saṃśayaḥ .
yaḥ kuryānniyamenaiva karmaitat prativatsaram .. 133 ..
 
tasya puṇyaphalāvāptiṃ kaḥ śaknotyabhivarṇitum .
tatkāle bhagavadyāgaṃ catuḥsthānārcanānvitam .. 134 ..
 
divyādyāyatane samyak kārayet pṛthivīpatiḥ .
tadanyasmin dine vipra snāpayet puruṣottamam .. 135 ..
 
sahasrakalaśaiḥ samyak puroditavidhānataḥ .
yadvānyasnapanenaiva tattatkālocitena vai .. 136 ..
 
catusaḥthānārcanaṃ tatra viśeṣāt kārayennṛpaḥ .
mahāhavirnivedyaṃ ca viśeṣeṇaiva kārayet .. 137 ..
 
tatrāpi deśikādibhyo dadyādvai dakṣiṇāṃ kramāt .
dīnāndhakṛpaṇānāthān bālavṛddhakṛśāturān .. 138 ..
 
bhojayecca vidhānena dravyādīnyapi dāpayet .
vividhāni ca bījāni śālyādīnyapi dāpayet .. 139 ..
 
bandīkṛtāṃśca visṛjet kārāgṛhaniveśitān .
eṣa te kathito vipra tulābhāravidhiḥ kramāt .. 140 ..
 
hiraṇyagarbhādyanyeṣvapyevameva samācaret .
evaṃ kuryāttulābhāraṃ yaḥ sakṛdbahuśo'pi vā .. 141 ..
 
sarvapāpavimokṣastu tasya syānnātra saṃśayaḥ .
yo vā bhagavato'rthe tu mātāpitrorgurostu vā .. 142 ..
 
svaprāṇāṃstyajatāṃ bhaktyā viprādīnāṃ mahāmate .
nimittī tu bhavettasya tulābhārādikena ca .. 143 ..
 
bahuśo'nuṣṭhitenaiva samyageva tu karmaṇā .
anyairvā vihitairvipra prāyaścittaiḥ suduṣkaraiḥ .. 144 ..
 
brahnahatyo'tthadoṣasya śuddhirbhavati vā na vā .
prāṇatyāgaḥ kṛtastena viṣvarṇthe yanmahātmanā .. 145 ..
 
tasmānna niṣkṛtirvipra bhavettasya nimittinaḥ .
brāhnaṇāḥ kṣatriyā vaiśyā viṣṇvarthe maudgalāstu vā .. 146 ..
 
parityajeyuḥ svaprāṇān bhagavadbhaktisaṃyutāḥ .
bhṛgvādibhirupāyaistu pañcabhirvā viṣādikaiḥ .. 147 ..
 
anyaisteṣāṃ bhavet sadyau vājapeyādijaṃ phalam .
sakāmasya tu niṣkāmaḥ prāpnuyāt paramāṃ gatim .. 148 ..
 
mahātmanastu tān viddhi viṣṇvarthe tyaktajīvitān .
ātmahatyotthadoṣaiste na lipyante kadācana .. 149 ..
 
ātmahatyotthadoṣāḥ syuranyeṣāṃ sarvadā dvija .
evaṃ bhagavadarthe tu prāṇatyāge kṛtādaraḥ .. 150 ..
 
yamuddiśya tyajet prāṇān taṃ vidyādbrahnaghātakam .
mukhyavipre mṛte tasya taddoṣaḥ syāccaturguṇaḥ .. 151 ..
 
kṣatriye brahnahatyotthadoṣastu triguṇo bhavet .
nimittinaḥ sa doṣaḥ syāddviguṇaḥ saṃsthite viśi .. 152 ..
 
nimittine mṛte śūdre doṣa ekaguṇo bhavet .
evaṃ doṣavivṛddhistu bhavedvipre nimittini .. 153 ..
 
nimittini kṣatriyādāvekaikaguṇavardhanāt .
bhavet pūrvoktadoṣastu atārthe nāsti saṃśayaḥ .. 154 ..
 
evaṃ mṛte vipramātre doṣa ukto nimittinaḥ .
mukhyadoṣaḥ pañcaguṇo brahnacāriṇi saṃsthite .. 155 ..
 
gṛhasthe yajvani mṛte sa doṣaḥ ṣaḍguṇo bhavet .
vānaprasthe mṛte mukhyadoṣaḥ saptaguṇo bhavet .. 156 ..
 
sannyāsāśramaniṣṭhe tu saṃsthite tu nimittinaḥ .
syānmukhyadoṣo'ṣṭaguṇa evaṃ tu kathito mune .. 157 ..
 
nimittino doṣavṛddhiḥ viṣṇvarthe maraṇe sati .
evaṃ nimittabhūtānāṃ dvijādīnāṃ na niṣkṛtiḥ .. 158 ..
 
tatra yat brāhnaṇairuktaṃ vivekanirataissadā .
sarvaśāstrārthatatvajñaiḥ tat kuryādavicārataḥ .. 159 ..

Chapter - 21
śrīḥ .
ekoviṃśā'yoyaḥ .
śāṇḍilyaḥ .
mune hiraṇyagarbhādau viśeṣo vakṣyate'dhunā .
hemagarbhavidhānaṃ tu prathamaṃ kathyate mayā .. 1 ..
 
sanakaḥ .
yadyadatrocyate karma tulābhāre'pi noditam .
sādhāraṇaṃ bhavettattat sarveṣāmapi kramaṇām .. 2 ..
 
tulābhārādikānāṃ tu vibhavādyānuguṇyataḥ .
prāgvanmaṇṭapanirmāṇaṃ pīṭhādiparikalpanam .. 3 ..
 
pratiṣṭhoditamārgeṇa kuryādvā maṇṭapādikam .
yadvāṣṭasaptaṣaṭpañcacatustrikaravistṛtam .. 4 ..
 
triṃśadaṅagulamānaṃ tu golakaikaikahānitaḥ .
unnataṃ madhyapīṭhaṃ syāt tattatkṣetrānusārataḥ .. 5 ..
 
caturhastaṃ samārabhya ṣaṭṣaṭgolakahānitaḥ .
vistṛtaṃ pārśvayoḥ pīṭhadvitayaṃ parikalpayet .. 6 ..
 
viṃśatyaṃgulamānācca dvidvikāṃgulahānitaḥ .
tadunnatiryathā sā'ntye sārdhahaste daśāṃgulā .. 7 ..
 
dvayoktamānādardhaṃ vā bhavet sarvatra connatiḥ .
pīṭhānāmantarāḷaṃ tu kalpayet karasaṃmitam .. 8 ..
 
karārdhaṃ vardhayedvāpi bhavedyāvaccatuṣkaram .
antarāḷaṃ bhavettāvadyathā vā nātisaṅkaṭam .. 9 ..
 
yathoditeṣu māneṣu yathābhimatamānataḥ .
kuryāt kuṇḍagaṇaṃ cāpi lakṣaṇenopalakṣitam .. 10 ..
 
āsthānamaṇṭapādye tu yathaitat kalpayettadā .
madhyapīṭhoditaṃ karma tatrade vāsane bhavet .. 11 ..
 
tadudak dakṣayoḥ pīṭhadvayamuktapramāṇataḥ .
prākdikkuṇḍasya vai prācyāṃ pīṭhaṃ kuryāt smaṃ śubham .. 12 ..
 
saptaṣaṭpañcahastaṃ vā catustridvikaraṃ tu vā .
ekahastocchritaṃ vā'pi tadardhocchritameva vā .. 13 ..
 
tasyopariṣṭāt kartavyaṃ hemagarbhaniveśanam .
tulābhāroditaṃ karma pīṭhoparyathavā caret .. 14 ..
 
yadvā kuṃbhādiyajanaṃ adhivāsanakarma ca .
maṇṭape kalpayitvā tatprapāyāṃ vā samācaret .. 15 ..
 
hemagarbhaniveśaṃ tu prapāyāṃ vā samācaret .
kuṃbhayāgādikaṃ rūpaṃ karturicchānurūpataḥ .. 16 ..
 
tulābhārādike'nyasmin dinepyevaṃ samācaret .
tataḥ kuryācca sauvarṇamekāṃgulaghanaṃ dṛḍham .. 17 ..
 
adhaḥ pātraṃ cordhvapātraṃ yathāsaṅgatayostayoḥ .
sukhāsanaṃ syānnṛpatervistṛtaṃ kalpayettathā .. 18 ..
 
adhaḥ pātraṃ suvarṇaānāṃ sahasreṇa palena vā .
yadvā niṣkasahasreṇa tadardhenordhvapātrakam .. 19 ..
 
evaṃ pātradvayaṃ kuryāt sarvālaṅkārasaṃyutam .
vibhave sarvapātrāṇi kuryāddhemamayāni ca .. 20 ..
 
adhivāsadinoktaṃ tu tulābhāravadācaret .
pātradvayasyodak pīṭhe hyadhivāsaṃ samācaret .. 21 ..
 
tataḥ karmadinoktaṃ tu prāgvat kṛtvā krameṇa tu .
indradikkalpite pīṭhe bhārairdvādaśabhirmune .. 22 ..
 
śālīnāṃ viṣṭaraṃ kṛtvā tabūrdhve taṇḍulān nyaset .
tadardhamānāṃstasyordhve tadardhāṃstu tilān nyaset .. 23 ..
 
śālibhiḥ samabhārān vā taṇḍulāṃśca tilān nyaset .
adhivāsepyevameva bhavedvittānusārataḥ .. 24 ..
 
evameva bhavedvāpi tulābhārādikarmaṇi .
mārgaṃ vā vyāghrajaṃ carma śālyāderantarāntarā .. 25 ..
 
vinyasennavavastraṃ vā vibhave tritayaṃ tu vā .
anyacca maṅgaḷaṃ kuryādvastraveṣṭanapūrvakam .. 26 ..
 
adhaḥ pātraṃ tadūrdhve tu nyaset prāgadhivāsitam .
muhūrte śobhane prāpte gṛhītvā bhūpatiṃ guruḥ .. 27 ..
 
susnātaṃ bhūṣitaṃ prāgvadvastramālyādibhūṣaṇaiḥ .
mahārghairvividhaiścāpi khaḍgakheṭakavarjitam .. 28 ..
 
prāgvattatvopasaṃhāraṃ kṛtvā jīvāvaśeṣitam .
saṅkhatūryaninādādyaiḥ sahacātra niveśayet .. 29 ..
 
adhasthe prāṅmukhaṃ yadvā vinyaset pratyagānanam .
varmaṇā vinyasedūrdhve hyūrdhvapātramadhomukham .. 30 ..
 
tadaṇḍāntaḥ samāsīne tasmiṃstasyāgrato guruḥ .
upaviśyāsane prāgvat tatvotpattiṃ samācaret .. 31 ..
 
aṇḍājjātaṃ tu taṃ smṛtvā tatastasmāttu bhūpatim .
snānapīṭhe samāveśya maṅgaḷadravyavāsitaiḥ .. 32 ..
 
navabhiḥ pañcabhirvāpi kuṃbhairudakapūritaiḥ .
vastrādiveṣṭitaiḥ kuryādabhūpaterabhiṣecanam .. 33 ..
 
kalpayet prokṣaṇaṃ vā'pi ṛtvigbhiḥ saha deśikaḥ .
kṛtvā tatastaṃ khācāntaṃ bhūṣaṇādivibhūṣitam .. 34 ..
 
praṇāmaṃ kārayedbhūyo bhūyo bhagavato vibhoḥ .
jātakarmādisaṃskāraṃ jātārthaṃ juhuyāt kramāt .. 35 ..
 
tilairājyaiśca bahubhiḥ sarvasaṃpūraṇāya ca .
sarvadoṣavināśāya tataḥ pūrṇāṃ ca pātayet .. 36 ..
 
bhūṣaṇāni ca te pātre nṛpo dadyāddharervibhoḥ .
dānāt phalaṃ ca pūrvoktaṃ vibhorāyatane sadā .. 37 ..
 
svayaṃvyaktādike kuryāttulābhārādi karma ca .
tadā'pi bhūpasya phalaṃ bhaveddānoditaṃ kramāt .. 38 ..
 
anukalpe tadardhaṃ tu dadyādbhagavato vibhoḥ .
ardhaṃ dadyādbāhnaṇemyo tulābhāre tathaiva ca .. 39 ..
 
tulābhārāhvayaṃ karma hemagarbhābhidhaṃ ca yat .
etaddvayaṃ tu mukhyaṃ syāt sarveṣāmapi karmaṇām .. 40 ..
 
krameṇa vakṣyamāṇānāṃ tilaparvatapūrvakam .
anyattu sakalaṃ karma tulābhāravadācaret .. 41 ..
 
hemaniṣkasahasraṃ vai dadyādvai gurudakṣiṇām .
tadardhaṃ śataniṣkaṃ vā tadardhaṃ vā yathāvasu .. 42 ..
 
daśaniṣkaṃ tadardhaṃ vā tadardhaṃ vā'tha dakṣiṇām .
ācāryāya pradadyādvai na kadācidadakṣiṇam .. 43 ..
 
tulābhārādikaṃ karma sarveṣāmapi ṛtvijām .
dakṣiṇā tu tadardhā syāt tadardhā paricāriṇām .. 44 ..
 
anyeṣāṃ tu yathāśakti tato'nyasmiṃstu vāsare .
kuṃbhamaṇḍalakuṇḍasthavibhoḥ kuryādvisarjanam .. 45 ..
 
viśeṣārcanasaṃyuktaṃ tato'nyasmindine tu vā .
evaṃ sarvatra vai kuryādvisarjanavidhiṃ dvija .. 46 ..

Chapter - 22
śrīḥ .
dvāviṃśo'dhyāyaḥ .
sanakaḥ .
saṃprokṣaṇavidhānaṃ me prabrūhi munisattama .
prāyaścitteṣu sarvatra praśasto yastu pūrakaḥ .. 1 ..
 
śāṇḍilyaḥ .
prāsādapratimāpīṭhe pramādādeva dūṣite .
samāhite yathāpūrvaṃ pūjālope viśeṣataḥ .. 2 ..
 
caṇḍālapatitodakyāsūtikādiśavādibhiḥ .
sūtakairmṛtakairvā'pi nityāśaucaiśca garhitaiḥ .. 3 ..
 
śilpibhirvedavāhyaiśca mūrkhairajñātajātibhiḥ .
viṇmūtrarudhirāpeyaretobhirdūṣite sati .. 4 ..
 
janane maraṇe nṝṇāṃ mandire rāṣṭrasaṃkule .
śvasṛgālakharādyaiśca vāyasaśyenajātibhiḥ .. 5 ..
 
spṛṣṭe bimbe tu saṃdṛṣṭe tantrāṇāṃ saṅkare sati .
evamādiṣu sarveṣu saṃprokṣaṇavidhirbhavet .. 6 ..
 
dauṣairupahataṃ jñātvā prāsādapratimādikam .
asaṃprokṣyārcanaṃ kurvan rājānaṃ rāṣṭram̈añjasā .. 7 ..
 
devatāyatanaṃ grāmaṃ nāśayennātra saṃśayaḥ .
tasmāt saṃprokṣaṇaṃ kārya prāsādapratimādiṣu .. 8 ..
 
purā saṃprokṣaṇadinaṃ rājarāṣṭrābhivṛddhidam .
niścayīkṛtya kālajñaiḥ purastāduktavāsare .. 9 ..
 
aṃkurānarpya vidhivat pascāt saṃśodhite gṛhe .
sarvatra gomayāmbhobhiḥ puṇyāhoktipurassaram .. 10 ..
 
saṃprokṣya pañcabhirgavyaiḥ kuśodakasamanvitaiḥ .
mūlaberādibimbānāṃ ṣaḍbhiḥ siddhārthakādibhiḥ .. 11 ..
 
pavitrāvartitairadbhirbahuśaḥ kṣāḷane kṛte .
pradhānadinapūrvasyāṃ rātryāṃ yāgādimaṇṭape .. 12 ..
 
toraṇadvārakalaśavitānadhvajaśobhite .
dīkṣādhivāsavat kṛtvā kuṃbhe vai maṇṭapasthale .. 13 ..
 
pūjanaṃ vibhavenaiva japāntaṃ mūlamandire .
kṣīrādyaiḥ pañcaviṃśadbhiḥ snāpayeddhruvakautukam .. 14 ..
 
lepabhittipaṭasthasya purastādbhadraviṣṭare .
karmārcāmathavā kūrcaṃ darpaṇe pratibimbitam .. 15 ..
 
saṃsnāpya vidhivat kuṃbhaiḥ sthāpitairagramaṇṭape .
utsavārcādi bimbānāmahgānāmāśrayātmanām .. 16 ..
 
pūjanaṃ snapanaṃ kāryaṃ pāścātyaṃ yāgamaṇḍape .
tatrasthe havanaṃ kuṇḍe śaṅkhacakrādilakṣaṇe .. 17 ..
 
madhukṣīrādibhiḥ kāryaṃ sahasraśatasaṅkhyayā .
karmabimbaṃ vinānyeṣāṃ bimbānāmaṅgarūpiṇām .. 18 ..
 
dakṣiṇe maṇṭapasyātha śayanaṃ kalpayenmahat .
tilataṇḍulaśālīnāṃ bhārairvastrādibhiḥ saha .. 19 ..
 
tadūrdhve śāyayedarcāṃ vidhivadbaddhakautukām .
saṃpūjya kambaḷādyaiśca chādayettāṃ sitādibhiḥ .. 20 ..
 
varṇakairmaṇḍalaṃ kuryāccakrāmburuhabhūṣitam .
yāvat prabhātasamayaṃ bimbasthasya samīpataḥ .. 21 ..
 
deśiko mūlamantrasya japenaiva nayenniśām .
prabātāyāṃ tu śarvaryāṃ kṛtasandhyāvidhirguruḥ .. 22 ..
 
catuḥsthānārcanaṃ kṛtvā pūrvavat snapanānvitam .
muhūrte śobhane prāpte navavastrapariṣkṛtam .. 23 ..
 
sottarīyopavītaṃ ca kṛtakautukabandhanam .
samastatatvavinyastamabhyarcyārghyādibhiḥ kramāt .. 24 ..
 
tāsu svahṛdayāmbhojāt puṣpāñjalipurassaram .
agrāhyamaparicchedyamamūrtamamalaṃ mahat .. 25 ..
 
nityaśuddhamanaupamyaṃ susūkṣmamacalaṃ sphuṭam .
saccidrūpaṃ ca sāmānyaṃ bhāsvaraṃ sudṛḍhaṃ mahat .. 26 ..
 
tejastu saṃkramayyātha daṇḍavat praṇipatya tu .
vinivedya vibhoḥ sarvaṃ kṛtaṃ karma dvijottamāḥ .. 27 ..
 
utthāpyotsavabimbādīn pūrvavanmaṅgalaiḥ saha .
mahākumbhaṃ ca purato vāhayan mūrtipādibhiḥ .. 28 ..
 
karakāstraṃ samādāya tvācāryaḥ purato vrajet .
śalākāmātrayā'cchinnadhārayā secayan bhuvam .. 29 ..
 
prādakṣiṇyena dhāmāntaḥ praveśya munipuḍgavāḥ .
mahotsavoktamārgeṇa kumbhaprokṣaṇamācaret .. 30 ..
 
dvārāvaraṇadevāṃśca ālayaśrayavartinaḥ .
khageśaviṣvaksenādīn parivārāṃśca sarvasaḥ .. 31 ..
 
kumbhāvaśiṣṭatoyena prokṣayet sarvataḥ kramāt .
avaśiṣṭaṃ kumbhatoyaṃ balipīṭhe'bhiṣecayet .. 32 ..
 
evaṃ samprokṣya vidhivat prāsādāntaḥ praviśya ca .
karasthaṃ kautukaṃ cātha hṛdayena visṛjya tu .. 33 ..
 
gobhūhemādikaṃ datvā sarvadoṣapraśāntaye .
devamarghyādinābhyarcya havirantaṃ viśeṣataḥ .. 34 ..
 
brāhnaṇān bhojayet paścāt sahasraṃ śatameva vā .
sadyo vā sakalaṃ tvevaṃ kuryāt saṃprokṣaṇaṃ vibhoḥ .. 35 ..
 
puṣpāṃkurapuraskaṃ tu tattaddoṣapraśāntaye .
na tithirna ca nakṣatraṃ kālavelā na vidyate .. 36 ..
 
sadyaḥ samprokṣaṇaṃ viprāḥ niśi vā divase'pi vā .
prāyaścittavilambe tu kuryāt kālanirīkṣaṇam .. 37 ..
 
iti samprokṣaṇaṃ proktaṃ sarvaṃ cāpi dvijottamāḥ .} .
sthāpanaṃ pañcagavyasya sarvābyudayasādhanam .. 38 ..
 
nāgayoga iti khyātaḥ sārparkṣakaraṇakṣamaiḥ .
ṛkṣeṇa vānayorekayogasyānnāgasaṃjñitaḥ .. 39 ..
 
purā tanniścayīkṛtya kartavyamiti sattamaiḥ .
tadarthamaṃkurānarpya dravyāṇi samupāharet .. 40 ..
 
manaśśilāṃ harītālamañjanaṃ śyāmasīsake .
saurāṣṭraṃ rocanaṃ caiva gairikaṃ pāradaṃ tathā .. 41 ..
 
ādāya dhāturatnāni pajharāgapurassaram .
muktāphalaṃ pravāḷaṃ ca vajraṃ vaiḍūryasaṃjñitam .. 42 ..
 
gomedaṃ puṣyarāgaṃ ca mahānīlaṃ ca gāruḍam .
ratnānyetāni saṃgṛhya bījāni samupāharet .. 43 ..
 
śālinīvārakaṃkūni priyaṃgutilamāṣakān .
mṛdgāṃśca yavaveṇūṃśca yavasākhyānyanantaram .. 44 ..
 
hiraṇyaṃ rajataṃ tāmramāyasaṃ trapusīsakam .
sauvarṇaṃ kūrmarūpaṃ ca sauvarṇaṃ cakramambujam .. 45 ..
 
rājataṃ pāñcajanyaṃ ca samāhṛtya tataḥ param .
kadaḷīpanasāmrāṇāṃ bilvāmalakayorapi .. 46 ..
 
dāḍimīmātuḷuṅgasya nāḷikerasya kālataḥ .
pavkāni samupāhṛtya phalāni ca tataḥ param .. 47 ..
 
candanāgarukarpūrakuṃkumādīnyupāharet .
koṣṭhaṃ māṃsī haridre dve murāśaileyacampakān .. 48 ..
 
vacākaccoramustāni hrīberośīrajānyapi .
mallikājātivakuḷanandyāvartakacaṃpakān .. 49 ..
 
pāṭalīpajhakalhārāṇyupāhṛtya tataḥ param .
vastrādīni sitādīni mālyāni ca viśeṣataḥ .. 50 ..
 
śālipūrvāṇi dhānyāni kuśadūrvādikānyapi .
bilvāśvatthakadambāmrapallavādīni yānyapi .. 51 ..
 
haviḥ pākopayogyāni taṇḍulādīni sattama .
homadravyāṇi sarvāṇi pajhapatrāṇi mṛṇmaye .. 52 ..
 
dvādaśāṅguḷavistīrṇe pavkāpavke ghaṭe dṛḍhe .
nṛhareḥ pūjanārthaṃ tu kuṃbhaṃ sakarakaṃ bṛhat .. 53 ..
 
evamādīni cānyāni purā'hṛtya vidhānataḥ .
gṛhṇīyāt pañcagavyāni mṛtpātre nūtane śubhe .. 54 ..
 
gomūtraṃ gomayaṃ kṣīraṃ dadhi mastu ca pañcamam .
kapilāyā jarāyā vā pañcagavyaṃ praśasyate .. 55 ..
 
tayorabhāve cānyāsāṃ gavāṃ gavyaṃ vidhīyate .
nārtāyā na ca garbhiṇyā na vṛddhāyāḥ kadācana .. 56 ..
 
nāvatsāyā upādeyaṃ dhenormūtraṃ śakṛddvayam .
bhuviṣṭhaṃ gomayaṃ grāhyaṃ soṣṇaṃ kṛmyādyadūṣitam .. 57 ..
 
niṣpīḍya samyaggṛhṇīyādgomayasya rasaṃ punaḥ .
sadyastaptaṃ ghṛtaṃ śuddhamahorātroṣitaṃ dadhi .. 58 ..
 
kṣīraṃ grāhyamataptaṃ ca daśāhājjanmanaḥ param .
gomūtraṃ viṣṇugāyatryā gandhadvāre ti gomayam .. 59 ..
 
āpyāyasve ti ca kṣīraṃ dadhikrāvṇṇe ti vai dadhi .
ghṛtaṃ śukramasī tyevaṃ dravyāṇi saha yojayet .. 60 ..
 
viṣṇugāyatriyā yadvā pañcopaniṣadaistu vā .
parameṣṭhī śakṛnmantro gomūtrasya tu pūruṣaḥ .. 61 ..
 
viśvamantro bhaveddadhno nivṛttissarpiṣobhavet .
payasaḥ sarvamantraḥ syāt sarveṣāṃ vāṣṭavarṇakamam .. 62 ..
 
prokṣaṇe snapane pañcagavyamantrā udīritāḥ .
sarvadoṣopaśāntyarthaṃ saṃprāpte sthāpane sati .. 63 ..
 
saudarśananṛsiṃhasya hṛdādyairnetrapaścimaiḥ .
aṅgamantraiḥ prakalpyāni kṣīrāntāni śakṛdrasāt .. 64 ..
 
dadhi dviguṇamāghārāt pīyūṣaṃ triguṇaṃ tataḥ .
ṣaḍguṇaṃ mūtrametasmācchakṛdvāri caturguṇam .. 65 ..
 
sthāpane kathitaṃ mānamabhiṣekavidhāvapi .
bhūmisaṃśodhanārthaṃ tat prokṣayo pañcakaṃ samam .. 66 ..
 
gomayena samaṃ mūtraṃ dadhi syāddviguṇaṃ tataḥ .
dadhnaścaturguṇaṃ sarpiḥ sarpiṣoṣṭaguṇaṃ payaḥ .. 67 ..
 
prāśane pañcagavyānāṃ pramāṇamidamīritam .
sthāpanaṃ snapanaṃ hyetat sarvāghaughavināśanam .. 68 ..
 
brahnakūrcasamopetaṃ hanyādāgāminaṃ tvagham .
tadbidhānaṃ samāsena śrṛṇu vakṣyāmi tatvataḥ .. 69 ..
 
cūrṇena yavaveṇubhyāṃ sametaṃ tu kuśodakam .
brahnakūrcamitikhyātaṃ vaiṣṇavāstraughasaprabham .. 70 ..
 
kuśodaṃ dvividhaṃ proktaṃ śuṣkāśuṣkavibāgataḥ .
aśuṣkamatha niṣpīḍya vastreṇa rasamāharet .. 71 ..
 
prahṛtya śuṣkamudake prakṣipya jalamāharet .
pavitraṃ mantramuccārya mūlaṃ vāstrasamanvim .. 72 ..
 
gomūtrasaṃmitaṃ mānādgṛṇḍīyāttat kuśodakam .
śakṛdrasapramāṇena cūrṇaṃ tatra miyojayet .. 73 ..
 
cakrāstramantramuccārya gāyatryā biṣṇusaṃjñayā .
dhyātvā ca cakranṛhariṃ tadgavyeṣu niyojayet .. 74 ..
 
yadvā pṛthak sthāpayitvā pañcagavyaiḥ kuśodake .
hṛdayādyastraparyantairabhimantrya ca yojayet .. 75 ..
 
praśastaṃ prāśanaṃ tābhyāṃ prātaḥ sarvāghanāśanam .
iti samyak samākhyātaḥ pañcagavyavidhistava .. 76 ..
 
maṇṭape'tha purā klṛpte yāgasnapanasiddhaye .
paścagavyādhivāsārthaṃ yajanaṃ prārabhedguruḥ .. 77 ..
 
pūrvedyuḥ karmadivasāt trisnāyī samupoṣitaḥ .
ahirbudhnye muhūrte tu ṛtvigbhiḥ pāñcarātrikaiḥ .. 78 ..
 
puṇyāhaṃ prāgvaduccārya gavyairabhyukṣayet sthalīm .
sadravyāmastramantreṇa prāgbhāge dhānyaviṣṭare .. 79 ..
 
daśāramaṣṭapatraṃ tu cakrābjaṃ bhūpurāntake .
vilikhya karṇikāmadhye trikoṇakṛtasaṃpuṭe .. 80 ..
 
mahākumbhaṃ pratiṣṭhāpya sūtravastrādiveṣṭitam .
karakeṇa samopetaṃ dikpālakalaśānvitam .. 81 ..
 
pūritaṃ dadhimadhvājvakṣīrayuktena vāriṇā .
pippalādidaḷopetaṃ gandhasragbhiralaṃkṛtam .. 82 ..
 
sakūrcaṃ saphalaṃ sarvaratnahemasamanvitam .
sarvauṣadhisamopetamakṣatairapi cārcitam .. 83 ..
 
pradīpya taijase pātre mṛṇmaye vā ghṛtena tu .
kāpilena caturdikṣu dīpaṃ netrābhimantritam .. 84 ..
 
sthāpayeddhānyapīṭhasthacakrāmburuhamadhyataḥ .
kumbhasya purataḥ prāgvadupaviśyāsanopari .. 85 ..
 
prāṇāyāmādikaṃ kṛtvā bhūtaśuddhiṃ yathāvidhi .
saudarśananṛsiṃhasya mantraṃ karaśarīragam .. 86 ..
 
sāṅgaṃ vinyasya hṛdaye cakrāmburuhamadhyagam .
nādāvasānagaganādavatārya parādinā .. 87 ..
 
mūrtimantraṃ svamantreṇa bhāvanāmṛtajaiḥ śubhaiḥ .
arghyādyairakhilairbhogairabhyarcya praṇavena tu .. 88 ..
 
prīṇayitvā tathā hutvā nābhikuṇḍagatānale .
bahirabhyarcayet kuṃbhe madhyasthe cakravārije .. 89 ..
 
samāvāhyaṃ svamantreṇa mūrtairarghyādibhiḥ kramāt .
japāvasānaṃ vidhivat kuṇḍe krābjalakṣaṇe .. 90 ..
 
cakre vā paṅkaje śaṅkhe turyaśre sthaṇḍile'pi vā .
samidbhiḥ saptabhirhutvā pūrṇāntaṃ tadanantaram .. 91 ..
 
candanena prasūnaisca guggulvagaruṇā'pi ca .
dugdhena dadhinā kṣaudraguḍakhaṇjānvitena ca .. 92 ..
 
śālyādīnāṃ tathā bījaiḥ pāyasādyaiśca sarpiṣā .
hutvā'tha pūrṇayā tṛptiṃ nītvā samyak samarpya ca .. 93 ..
 
tataḥ kalaśaniṣṭhasya purastācchodhite sthale .
sarvadhānyamaye pīṭhe likhite cakrapaṅkaje .. 94 ..
 
svāstṛte navavastreṇa chādite cordhvataḥ kuśaiḥ .
prāguktaṃ kumbhamādāya dvādaśāhgulasaṃmitam .. 95 ..
 
bahirantaśca saṃkṣālya sūtreṇāveṣṭya pūrvavat .
candanādyaiḥ samālipya praṇavena samāhitaḥ .. 96 ..
 
cakrābjakarṇikāmadhye vinyasettamadhomukham .
tato mānena tattulyamapavkaṃ mṛṇmayaṃ ghaṭam .. 97 ..
 
saṃprokṣya pañcagavyena sāstreṇa kuśavāriṇā .
caturguṇena sūtreṇa pajhairantarmukhairdaḷaiḥ .. 98 ..
 
bandhayitvā tu sudṛḍhamāsyavarjaṃ samantataḥ .
taṃ ca tenaiva vinyasya japaṃstāramavāṅmukham .. 99 ..
 
stṛṇīyādūrdhvato darbhān kumbhayoḥ parameṣṭhinā .
prokṣayedarghyatoyena prāṅmukhaḥ puruṣātmanā .. 100 ..
 
viśvamantreṇa vikiredakṣatāni tadūrdhvataḥ .
uttānayennivṛtyā tau pāṇibhyāmuttarāntimam .. 101 ..
 
sarpiṣāṣṭottaraśataṃ viṣṇugāyatriyā hunet .
sarvātmanā'tha saṃspṛśya saṃpātājyena mantravit .. 102 ..
 
dravyāṇi pavkakumbhe'smin hṛnmantreṇa niyojayet .
mṛtkandadhāturatrāni bījalohaphalāni ca .. 103 ..
 
candanādīni puṣpāṇi tathā sarvauṣadhīni ca .
kuśapallavadūrvāśca pūrayitvā tadūrdhvataḥ .. 104 ..
 
yojayet pañcagavyena prāhmukhaḥ sakuśodakam .
arcayitvā'rghyagandhādyaiḥ sāṅgaṃ mūlaṃ samuccaran .. 105 ..
 
ācchādya navavastreṇa dadyādbhūtabaliṃ tataḥ .
devatāyatanagrāmanagareṣvapi pattane .. 106 ..
 
sthāpanāspadamāsādya śobha naṃ pañcagavyakaiḥ .
tatra madhye khanecchvabraṃ mūlamantramudīrayan .. 107 ..
 
aṅguṣṭhodaramāvṛtya tridhā sūtreṇa veṣṭayet .
tenaiva bhrāmayenmadye sthāpya tatrāvaṭaṃ khanet .. 108 ..
 
hastamānamadhastācca ṣaḍaṅgulasamanvitam .
saṃprokṣyaṃ pañcagavyena tatra ratnādikaṃ nyaset .. 109 ..
 
śeṣaṃ dhyātvā tadūrdhve tu abyarcyārghyādibhiḥ kramāt .
vāsasā'cchādya digbandhamācaredastramuccaran .. 110 ..
 
saṃspṛśya gavyaṃ kumbhābhyāṃ dhyātvā mūlaṃ japedguruḥ .
prabhātāyāṃ tu śarvaryāṃ kṛtvā snānādikīḥ kriyāḥ .. 111 ..
 
kumbhasthaṃ nṛhariṃ pūjya japāntaṃ pūrvavarmanā .
puṇyāhavācanaṃ kṛtvā muhūrte śobhane guruḥ .. 112 ..
 
pajhapatrāvṛtaṃ kumbhaṃ śvabre tāreṇa vinyaset .
paritaḥ sarvadhānyena pūriyatvā'calaṃ yathā .. 113 ..
 
pañcagavyaṃ samuddhṛtya ghaṭasthaṃ kavacaṃ lapan .
tenaiva pūrayet kumbhaṃ śvabrasthaṃ mūlamuccaran .. 114 ..
 
samabhyarcyārghyapuṣpādyaiḥ pūrayenmṛdbhirāhṛtaiḥ .
nṛsuktaṃ bhadrasūktaṃ ca svastisūktaṃ ca pāṭhayet .. 115 ..
 
śāntihomaṃ tataḥ kuryāddravyaiḥ pūrvoditaiḥ kramāt .
śataṃ śatārdhaṃ pādaṃ vā yathāśakti samācaret .. 116 ..
 
dakṣiṇā gurave deyā pratiṣṭhāphalamicchatā .
iti te pañcagavyasya sthāpanaṃ parikīrtitam .. 117 ..
 
sarvotpātapraśamanaṃ mahāpātakanāśanam .
sarvasaukhyapradaṃ puṇyaṃ sarvopadravavāraṇam .. 118 ..
 
sarvorogyapradaṃ nityaṃ putrapautravivardhanam .
yadyat kāmayate mantrī tattadāpnotyasaṃśayam .. 119 ..

Chapter - 23
śrīḥ .
trayoviṃśo'yāyaḥ .
sanakaḥ .
praśaṃsitaṃ purā brahnan sudarśananṛsiṃhayoḥ .
ekarūpaṃ mahāyantrasthāpanaṃ sthiralakṣaṇam .. 1 ..
 
vistareṇa samācakṣva mayi sānugraho yadi .
śāṇḍilyaḥ .
purā nārāyaṇenoktaṃ puṇye badarikāśrame .. 2 ..
 
brahnaṇaḥ śīrṣavicchedamahāpātakaśāntaye .
pṛcchataḥ śaṅkarasyātha sarvapāpāpanodanam .. 3 ..
 
so'pi taṃ vistarācchrutvā kailāsaśikharopari .
pratiṣṭhāpya vidhānena yantre viṣṭarasaṃsthite .. 4 ..
 
kalpāntānalasūryābhamubhayānanamavyayam .
sarvalokamayaṃ sarvadevatāmayamadbhutam .. 5 ..
 
sarvādhāramanādhāraṃ sarvaśaktikriyātmakam .
duṣṭadoṣagaṇaṃ sarvaṃ nirdahantaṃ svatejasā .. 6 ..
 
samārādhyā'cireṇaiva pūtabhāvo'bhavadbhavaḥ .
tathānye purūhūtādyā vidyāmenāmavāpya ca .. 7 ..
 
śaṅkarāt pūrṇasaṃjñānāt svadigbhāgānapālayan .
prajāpālanaśīlānāṃ bhūpānāmetadarcanam .. 8 ..
 
nairantaryeṇa kartavyamanyathā jāyate'dhṛtiḥ .
jāyate kathameteṣāmupapātakināmapi .. 9 ..
 
akurvatāṃ jagatsthityai maryādāyā vilokanam .
kurvatāṃ svasvaduṣprāpaṃ bhūpatīnāṃ tu kiṃ punaḥ .. 10 ..
 
tathānyeṣāṃ dvijātīnāṃ sarvapāpapraṇāśanam .
pratiṣṭhāpyārcanīyaṃ tat sarvakāmasamṛddhidam .. 11 ..
 
tadvidhānaṃ viśeṣeṇa śrṛṇu guhyatamaṃ param .
divyādyāyatane citre prāṅkaṇādau tu kutracit .. 12 ..
 
grāmādau tu nadītīre vipine parvatopari .
prāsādaṃ maṇḍapaṃ vā'tha sacitraṃ sarvatomukham .. 13 ..
 
prākpaścimānanaṃ vā'tha sagavākṣakavāṭakam .
ekāditalasaṃyuktaṃ cakralāñchanalāñchitam .. 14 ..
 
mukhabhadrasamopetamārohaṇasamanvitam .
saprākāraṃ samāpādya prāsādābhyantare tate .. 15 ..
 
bhadraviṣṭaramadyasthabhūpure vajralāñchite .
śeṣādibhirdikṣu madhye ṣaṭkoṇapurabhūṣite .. 16 ..
 
savāyubījavāyavyamaṇḍalena virājitam .
daśāracakramadhyasthadaḷāṣṭakakajāntare .. 17 ..
 
sthāpayettaṃ mahāyantraṃ lakṣaṇenopalakṣitam .
ādvādaśāṅgulānmānādekaikāṅgulavardhitāt .. 18 ..
 
ādvādaśāṅgulāntāni mānāni syustrayodaśa .
teṣvekaṃ niścayīkṛtya karturicchāvaśena tu .. 19 ..
 
pādādyuṣṇīṣaryantaṃ dviṣoḍhā vāṣṭadhā bhavet .
berārdhamānamādāya svabāgārthaṃ samantataḥ .. 20 ..
 
sūtreṇa karṇikāvṛttaṃ madhyasthena tato bahiḥ .
ekaikāṃśāni pajhāni ṣaṭ bhavanti yathākramam .. 21 ..
 
catuṣpatraṃ bhavedādyamaṣṭapatramanantaram .
dviraṣṭakesaraṃ vidyāt tṛtīyaṃ ṣoḍaśacchadam .. 22 ..
 
dvātriṃśatkesaraṃ turyaṃ dvātriṃśaddaḷabhūṣitam .
aṣṭāṣṭakesaropetaṃ tathāsaṅkhyadaḷaṃ bahiḥ .. 23 ..
 
tat kesaravinirmuktaṃ aṣṭapatraṃ tathā bahiḥ .
bhūpurādīni sārdhena saṃpuṭāntāni bāhyataḥ .. 24 ..
 
dvābhyāṃ dvābyāṃ tathāśābyāṃ bahirāvaraṇadvayam .
pūrvasmin keśavādyāṃśca viṣṇvādyāṃśca tato bahiḥ .. 25 ..
 
jagatsthitau samudyuktānṛṣīkeśajanārdanāt .
bahiścakragadādīnāmaṃśaṃ teṣāmadhordhvataḥ .. 26 ..
 
bhāgadvayaṃ tatastyaktvā vārāhanarasiṃhayoḥ .
samantādbhūpurasyā'tha bhogārthaṃ yantrakalpane .. 27 ..
 
mahāyantrasya vistāre vibhakte pañcadhā'thavā .
saptadhā madhyabāhyasthairnālāṃstryaṃśaiḥ prakalpayet .. 28 ..
 
kiñcidviṣṭarapīṭhoccān nāḷānāmadhikāyatiḥ .
varāhavadanākārā pārśvayormūlavistṛte .. 29 ..
 
dakṣiṇādyanupātena tvāmūlādagrapaścimam .
pramāṇamevaṃ buddhvā'tra lohadāruśilādikam .. 30 ..
 
samāharedyathāśāstraṃ pramāṇena yathāvidhi .
saṃpādyā phalakākārā bhāgaikena ghanā dṛḍhā .. 31 ..
 
syāt ṣaḍaṃśaghanā śailī caturaṃghaśanā'thavā .
ākarṇikāvanerbāhyacaturaśrapurākṛtiḥ .. 32 ..
 
pramāṇāduttamādasmānmadhyamādhamavāñchayā .
tryaṃśenārdhena vā kuryānmukhyakalpamudīritam .. 33 ..
 
beroṣṭhaṃ dviguṇīkṛtya tatpramāṇena kalpayet .
phalakāmadyatastyaktvā lambamānaṃ yathāpurā .. 34 ..
 
śeṣaṃ dviraṣṭadhā bhaṅkhtvā karṇikārdhena tadbahiḥ .
prāgvadāvṛtipajhāni bhūpurādīnyatha tribhiḥ .. 35 ..
 
tatastribhistribhiḥ kāryaṃ mūrtīnāmāvṛtidvayam .
ardhena caturaśraṃ tu mūrtīnāmāvṛtidvayam .. 36 ..
 
ekaikaṃ tryaṃśasambhūtaṃ pramāṇena yathā bhṛśam .
kalpayet keśavādyāṃśca viṣṇvādyāṃśca dviraṣṭadhā .. 37 ..
 
kuryādvaikāvṛtau buddhyā saṃmantrya dhyānayogataḥ .
madhyataḥ karṇikāyāṃ tu paridhau candramaṇḍalam .. 38 ..
 
tanmadhye tārakaṃ kuryāt tanmadhyena sudarśanam .
bhujaiḥ ṣoḍaśabhiryuktamaṣṭābhirvā'nalaprabham .. 39 ..
 
piṅgalocanakeśāḍhcaṃ raktāmbaradharaṃ vibhum .
daṃṣṭrākarāḷavadanavivarodbhūtapāvakam .. 40 ..
 
kuṭilabhrukuṭībhaṅgabhaṃgurāḷakaṣaṭpadam .
lalāṭalocanodgīrṇajvālājvalitadiṅmukham .. 41 ..
 
ūrdhvajvālāgaṇālīḍhakirīṭataṭaśobhitam .
śrīvatsakaustubhoraskaṃ graiveyakavirājitam .. 42 ..
 
pādāvalambinīṃ divyāṃ dadhānamupavītavat .
pratyālīḍhena tiṣṭhantaṃ cakrākramaṇarūpiṇā .. 43 ..
 
pādayordakṣiṇāṃguṣṭhaprāntarekhāt tathetarāt .
pārṣṇeḥ svamadhyato mānaṃ dehalabdhāṃgulena ca .. 44 ..
 
catvāriṃśat sāṣṭakaṃ syāt pratyālīḍhaṃ cirānvitam .
mukhyadakṣiṇahastādimukhyavāmakarāvadhi .. 45 ..
 
dviraṣṭabāhubhirdhatte prādakṣiṇyakrameṇa tu .
śaktiṃ khaṅgaṃ tathā cāgni maṅkuśaṃ daṇḍakuntake .. 46 ..
 
paraśuṃ ca sahasrāraṃ daraṃ ca saśaraṃ dhanuḥ .
pāśaṃ halaṃ tato vajraṃ gadāṃ ca musalaṃ tathā .. 47 ..
 
triśūlametānyastrāṇi pratyekaṃ vīryavanti ca .
duṣpradharṣaṃ bhayaghnāni vahantamarisūdanam .. 48 ..
 
anyathāṣṭabhujo dhatte mukhyadakṣakarādikaiḥ .
pajhāṃ kuśau ca musalaṃ cakra matyugratejasam .. 49 ..
 
śaṅkhaṃ ca saśaraṃ cāpaṃ pāśaṃ kaumodakīṃ kramāt .
kṛtvaivamardhacitraṃ tu navatālena śilpinā .. 50 ..
 
pādayorantare tasya tiṣṭhataḥ karṇikāvanau .
śāntipuṣṭivaśīkāravidveṣākarṣamāraṇān .. 51 ..
 
ucchāṭanaṃ vā yaḥ kartumicchet sādhakasattamaḥ .
tasya sādhyaṃ likhenmantrī śaktyā saṃpuṭitaṃ vibhoḥ .. 52 ..
 
indubimbasya paryante ṣaṭkoṇaṃ kramaśo likhet .
prāgādikoṇaṣaṭke tu pravartakanivartake .. 53 ..
 
mantrākṣarāṇi sādīni sabindūni ca vai purā .
upakramya ca varmāstre likhedantarmukhānamūn .. 54 ..
 
bahiḥ koṇāntarāḷeṣu prokto'yaṃ dakṣiṇāditaḥ .
ācakrādīnyathāṅgāni jvālācakrāntimāni ca .. 55 ..
 
caturdaḷāgre prāgādau varmāstre ca sabinduke .
tadantarāḷeṣvantasthā bindunā cāntarānanāḥ .. 56 ..
 
kesareṣvaṣṭapatrasya svarānanyāṃśca bindubhiḥ .
daḷeṣvaṣṭākṣarārṇaāṃni tathā bhūtāni tadbahiḥ .. 57 ..
 
dviraṣṭapatrakiñjalkanicaye prākprayogataḥ .
kādisāntāni varṇāni sabindūni yathāpurā .. 58 ..
 
taddaḷeṣu dviṣaṭkārṇaḥ varmāstre śirasā saha .
ṣoḍaśākṣara ityukto dvātriṃśatkesarādike .. 59 ..
 
ānuṣṭubhaṃ mahāmantraṃ nṛvarāhanṛsiṃhayoḥ .
bahiraṣṭāṣṭapatreṣu pātāḷanṛharermanum .. 60 ..
 
prāgvaladakṣaraśo nyasya tato'ṣṭadaḷapaṅkaje .
nārasiṃhaṃ tathāṣṭārṇaṃ tadbāhyasthe tu bhūpure .. 61 ..
 
saptadvīpasamudrāḍhye vajraiḥ koṇeṣu lāñchite .
prāgādyāsu mahādikṣu pārthivaṃ bījamuttamam .. 62 ..
 
tannāmamantrasaṃyuktaṃ antasthāḥ koṇabhūmiṣu .
tataḥ sapārthivaṃ bījaṃ koṇābhyantarabāhyayoḥ .. 63 ..
 
tadbahiḥ prātilomyena svaraṣoḍaśakaṃ nyaset .
sakārādīni kāntāni tathābhūtāni tadbahiḥ .. 64 ..
 
paritontyayugenaiva sādhyanāmavidarbhaṇam .
kṛtvā prati prayogeṇa bahirbhūpurasaṃpuṭāt .. 65 ..
 
pāśāṃkuśābyāmāveṣṭya dvābyāṃ vā bahubhistu vā .
puroditakrameṇaiva svasthāne keśavādayaḥ .. 66 ..
 
bāhyāvaraṇa bhūmiṣṭhāḥ prāgādyāsu ca viṣṇavaḥ .
tatkoṇeṣu hṛṣīkeśaḥ tacchidreṣu janārdanāḥ .. 67 ..
 
kalpanīyāśca tanmantrāḥ praṇavādyā yathākramam .
sajīvāḥ saṃjñayopetā namaskārasamanvitāḥ .. 68 ..
 
amukaṃ rakṣa rakṣeti tadante sādhyabhūṣitāḥ .
prāgādidikṣu tadbāhye tvantasthāścāṣṭabhiḥ saha .. 69 ..
 
yaśau raṣau lasau cātha vahāvapi sabindukau .
vilikhet punarapyetānaiśānyā'nala paścimam .. 70 ..
 
pāśāṅkuśābyāmāveṣṭya dvābhyāṃ vā bahubhistathā .
adhastānnṛvarāhaṃ ca sarvordhve nṛharermanum .. 71 ..
 
kramaśaḥ keśavādīnāṃ dhyānaṃ cākarṇayāmalam .
keśavaḥ svarṇavarṇo'bjaśahkhacakragādādharaḥ .. 72 ..
 
nārāyaṇo nīradābhaḥ śaṅkhacakragadābjadhṛk .
mādhavo'vjagadāśaṅkhacakrī nīlābjasannibhaḥ .. 73 ..
 
govindo dhavalaścakragadāśahkhapayojadhṛk .
viṣṇurgadāmbujadaracakrī bandhūkasaprabhaḥ .. 74 ..
 
raktascakradarāmbhojaśaṅkha dhṛṅnadhusūdanaḥ .
trivikramaścakragadāpajhaśaṅkhī japāruṇaḥ .. 75 ..
 
śahkhacakragadāpajhadharaḥ syādvāmano'ruṇaḥ .
pajhacakragadāśaṅkhī śrīdharaścandrasaprabhaḥ .. 76 ..
 
vidyutprabho hṛṣīkeśo gadācakradarābjadhṛk .
gadābjacakravidyābhṛtpajhanābho'ruṇaprabhaḥ .. 77 ..
 
dāmodaraḥ pajhaśaṅkhagadācakradharo'ruṇaḥ .
mukhyadakṣakarāmbhojāt mukhyavāmakarāvadhi .. 78 ..
 
pajhādikaṃ dhārayanta āyudhānāṃ catuṣṭayam .
kirīṭakaustubhadharā vanamālāvibhūṣitāḥ .. 79 ..
 
pītāmbaradharāḥ sarve prasannavadanekṣaṇāḥ .
karuṇāpūrṇahṛdayā jagaduddharaṇodyatāḥ .. 80 ..
 
yantratejo'sahiṣṇūnāṃ narāṇāṃ tāpaśantaye .
āsārairamṛternityaṃ secyantaḥ samantataḥ .. 81 ..
 
viṣṇuḥ prācyādidigbhāge hṛṣīkeśā vidiksthitāḥ .
janārdanāśchidragatāścāṣṭapāde caturbhujāḥ .. 82 ..
 
pṛṣṭadakṣiṇavāmābhyāṃ cakraśahkhadharāstathā .
mukhyavāmakareṇaiva varadā vā'bhayapradāḥ .. 83 ..
 
viṣṇavo dakṣiṇairmukhyairjvalatpāvakabhīṣaṇāḥ .
cakrakaumodakīśārhgān dhārayantaḥ sakhaḍgakān .. 84 ..
 
vahnyādikoṇadeśasthā hṛṣīkeśāḥ suvarṇabhāḥ .
śaṅkhaṃ halaṃ ca musalaṃ vahantaḥ śūlapaścimam .. 85 ..
 
prāgāgneyādikacchidradeśasthāśca janārdanāḥ .
jvalanmaratakābhāśca vīkṣamāṇāśca diksthitān .. 86 ..
 
daṇḍaṃ kuntaṃ ca śaktiṃ ca pāśaṃ cāṅkuśameva ca .
vajraṃ paraśusaṃjñaṃ ca tathā śatamukhānalam .. 87 ..
 
dadhānāḥ susamaiḥ sthānairutthitāḥ svastikādinā .
sukhāsīnāstu vā sarve kevalā vā saśaktikāḥ .. 88 ..
 
saṃkalpyāḥ tadadhaḥ sarvayajñāṅgaḥ sūkarānanaḥ .
kṛṣṇapiṅgaḷavarṇaābhaḥ puṇḍarīkanibhekṣaṇaḥ .. 89 ..
 
paścimābyāṃ ca pāṇibhyāṃ pūrvavaccakraśaṅkhabhṛt .
mukhyena dakṣiṇenaiva bhītānāmabhayapradaḥ .. 90 ..
 
bhūmyāḥ svāṅke niṣaṇṇāyā vāmenāsleṣatatparaḥ .
parastānnaharirdevastuhinācalasannibhaḥ .. 91 ..
 
karairaṣṭabhiratyugraḥ pṛṣṭhato dakṣiṇāditaḥ .
śaṅkhacakrāmbujagadāḥ khaḍgaṃ ca saśaraṃ dhanuḥ .. 92 ..
 
dhatte ṣaḍbhistu mukhyābhyāṃ hiraṇyakaśipuṃ ruṣā .
vidārayaṃśca svāṅkasthaṃ nakharaiḥ krakacopamaiḥ .. 93 ..
 
uddhṛtya sāmbujaṃ pāṇi kevalaṃ vā'bhayapradaḥ .
hiraṇyarudhirasrotaḥ paṅkitorasthalaḥ śubhaḥ .. 94 ..
 
sarvānetān sajīvena śaktibījena veṣṭayet .
bahiḥ prācyādidigdeśe sākārānastravigrahān .. 95 ..
 
cakrakaumodakīśārhganandakān vilikhedimān .
keśavādyāstathāstrāntāścatustriṃśattu mūrtayaḥ .. 96 ..
 
svatantraṃ kalpayenmantrī yadvā cāvaraṇakṣitau .
kṛtvaivaṃ prāhmukhaṃ yantramaparāṅgaṃ prakalpayet .. 97 ..
 
karṇikāvalayaṃ kuryāt prākpramāṇena madhyataḥ .
tadantare koṇaṣaṭkaṃ prakāśāhlādasaṃpuṭam .. 98 ..
 
tridhā vibhajya tadbāhyaṃ kṣetrārdhaṃ ca tadantare .
triraṣṭayedumbarāhye kamalaṃ dvādaśacchadam .. 99 ..
 
caturviṃśaddalaṃ cakraṃ nābhinemitrayānvitam .
prathibhiścāvṛtaṃ bāhye nemisthaistasya bāhyataḥ .. 100 ..
 
śaktibhiśca jayādyābiraṣṭābhiḥ parivāritam .
pūrvaṃ dvādaśapatrābjakarṇikāmadhyakalpite .. 101 ..
 
trikoṇasaṃpuṭākāre prakāśāhlādalakṣaṇe .
ṣaṭkoṇe lakṣayeddevaṃ kalpāntahutabhukprabham .. 102 ..
 
nṛpañacavastraṃ jñānādigumapūrṇamahārṇavam .
trilocanaṃ caturbāṃhuṃ catuścakradharaṃ param .. 103 ..
 
yogapaṭṭapinaddhāṅgaṃ jānvārūḍhabhujadvayam .
śrīvatsakaustubhoraskaṃ bhūṣitaṃ makuṭādibhiḥ .. 104 ..
 
hāraśekharakeyūrakaṭakairnūpurāntimaiḥ .
bhaktānāṃ svānuraktānāṃ siddhāntaniratātmanām .. 105 ..
 
aśokaviṭapicchāyānyājenārtivināśanam .
sādhusaṃrakṣaṇodyuktaceṣṭitaṃ hṛṣṛmānasam .. 106 ..
 
adhastāccaraṇāmbhojāt sādhyaṃ bījapuṭīkṛtam .
vilikhya koṇaṣaṭkeṣu prāgādyeṣu trikaṃ trikam .. 107 ..
 
sudarśananṛsiṃhasya mantrārṇāni yathākramam .
tadaṅgāni ca tadbāhye koṇābhyantarabhūmiṣu .. 108 ..
 
likhedāvṛttiyogena kṣārṇaṃ prathijaṇeṣu ca .
prāgādi cakrabāhye tu jayā candraprabhāvinī .. 109 ..
 
navadūrvāṅkuraśyāmā mohinī vijayā tataḥ .
rājopalaprabhā kāntā hlādinī pāṭalaprabhā .. 110 ..
 
ajitā kanakaprakhyā māyā nīlotpalaprabhā .
raktā' parājitā siddhirdhūmravarṇā svakaṃ patim .. 111 ..
 
vīkṣamāṇāśca satataṃ nīlotpalavilocanāḥ .
navayauvanalāvaṇyavibhavenopabṛṃhitāḥ .. 112 ..
 
karaṇḍamakuṭopetāḥ sarvābharaṇabhūṣitāḥ .
vicitrakṣaumavasanāḥ sarvartukusumānvitāḥ .. 113 ..
 
dvibhujā dakṣahastasthapuṣpamālābhyalaṃkṛtāḥ .
vāme candrāṃśusahkāśa cāmaravyajanodyatāḥ .. 114 ..
 
bhūpaccarau nṛsiṃhasya bhīmograu bhīṣaṇadyutī .
daṃṣṭrākarāḷavadanau jvalatpāvakalocanau .. 115 ..
 
nīlanīradasaṃkāśau dvibhujau daṇḍacakriṇau .
udagrakāyāvatyugrau vīkṣayantau parasparam .. 116 ..
 
raktāmbaradharau raktakusumasragvimaṇḍitau .
saṃpādyaivaṃ mahāyantraṃ sudarśananṛsiṃhayoḥ .. 117 ..
 
sthāpayedvidhivanmantrī madhye prāsādamaṇṭape .
kṣmāparigrahamārabhya saṃpanne sarvakarmaṇi .. 118 ..
 
vinyaste viṣṭare yantre pratiṣṭhāpya vidhānataḥ .
traikālyamarcanaṃ kāryaṃ tallakṣaṇamathocyate .. 119 ..
 
taddairghyaṃ yantravistārādadhikaṃ dvādaśāhgulam .
vibhakte yantravistāre saptadhā vā'tha pañcadhā .. 120 ..
 
ekaikamantayostyaktvā bhāgairmadhyagatairataḥ .
pañcabhirvā tribhiḥ kāryā viṣṭarasya tu vistṛtiḥ .. 121 ..
 
ekaikaṃ madhyataḥ sthāpya pārśvayoḥ saṣaḍaṅgulam .
yantrapārśvasthanāḷābhyāṃ suṣiradbayamācaret .. 122 ..
 
śiṣṭāni mārjayenmantrī caturaśraprasiddhaye .
tricatuḥpañcadhā vā'tha yantrocchrāye vibhājite .. 123 ..
 
tattadekāṃśamānena kāryaḥsyādviṣṭarocchrayaḥ .
pīṭhavattadalaṃkṛtya pañcāhgaiḥ parito bahiḥ .. 124 ..
 
tadūrdhve viṣṭaraṃ yantraṃ kalpayettadvidhiṃ śrṛṇu .
pīḍamadhyagataṃ bhāgaṃ madhyasthena tu tantunā .. 125 ..
 
karṇikārthaṃ paribhrāmya śeṣe ṣoḍhā vibājite .
dviraṣṭakesaropetamaṣṭapatrābjamastake .. 126 ..
 
bhāgena tadbahistadvada daśāraṃ cakramujjvalam .
vāyumaṇḍalamadhyena ṣaṭkoṇaṃ tu bahistribhiḥ .. 127 ..
 
vajrāṅkitaṃ koṇabhūṣu bhāgārdhena tu bhūpuram .
yantramadyamanāḷasya niveśārthaṃ tu madhyataḥ .. 128 ..
 
vedhayet tatpramāṇena sādhyanāma samantataḥ .
vilikhya tadbahirveṣṭya kesarāṇāṃ dviraṣṭake .. 129 ..
 
ṣoḍaśārṇaṃ nṛsiṃhasya taddviṣaṭkākṣarāvadhau .
huṃphaṭsvāhā samopeto nṛhareḥ ṣoḍaśākṣaraḥ .. 130 ..
 
prāgādyaṣṭadaleṣvasya mantramānuṣṭubhaṃ param .
catuṣṭayakrameṇaiva pratyekasmin daḷe nyaset .. 131 ..
 
bahirdaśāracakrasya prāgarādyeṣu mantrapam .
saudarśananṛsiṃhasya hanaśabdasamanbitam .. 132 ..
 
vilikheddvandvayogena bāhye vāyavyamaṇḍale .
vilikhedvartuḷākāre vāyavyaṃ bījamuttamam .. 133 ..
 
varma cāstrasametaṃ ca vilikhedantarāntarā .
bāhyasthe koṇaṣaṭke tu likhedāgneyamakṣaram .. 134 ..
 
kalpayet pratikoṇaṃ tu vahnijvālāsamanvitam .
koṇeṣu bhūpurasyāntaḥ pārthivaṃ bījamullikhet .. 135 ..
 
aṅkāro'tha vidigbhāge parito bhadrapīṭhavat .
kaṇṭhadeśaṃ samāśritya dvau dvau prācyāṃ diśi kramāt .. 136 ..
 
anyonyamabhivīkṣantau kalpayeduttamottame .
yantrasandhāraṇodyuktau vyāttāsyāvugralocanau .. 137 ..
 
anantaguḷikau prācyāṃ yāmyāyāṃ śaṅkhavāsukī .
satakṣako mahāpajhaḥ pratīcyāṃ uttare tathā .. 138 ..
 
kārkoṭakastathāpajho viśeṣastatra kathyate .
vibhajya karṇikābhūmerbhūpurāntaṃ vidhāntare .. 139 ..
 
nṛsiṃhayantraṃ kurvīta bāhyato yantraviṣṭaram .
dikṣu nārāyaṇāstrāṇi tatra kūrcamayāni ca .. 140 ..
 
sitādidhātujairvarṇaiḥ kuṅkumādyairvimiśritaiḥ .
vilikhenmukhyamūrtyādi yathāśobhaṃ mukhadvaye .. 141 ..
 
sudarśananṛsiṃhābhyāṃ varṇaśobhā samīritā .
karṇikā kanakaprakyā kesarāṇyaruṇāni tu .. 142 ..
 
pāṇḍuraktāni patrāṇi bhūpurāṇi samantataḥ .
kanakābhāni kāryāṇi mūrtīnāṃ prāgudīritam .. 143 ..
 
cakranābidvayaṃ kuryāddhemapūrvāruṇaprabham .
śaradākāśasaṃkāśānyarāṇi aruṇamantaram .. 144 ..
 
hemakundasitaṃ kuryāt kramānnemitrayaṃ śubham .
pītena vā vaḷarkṣeṇa likhenmantrākṣarāṇi vai .. 145 ..
 
pajhakesarapatreṣu bhūpureṣu samantataḥ .
ṣaṭkoṇāntarabāhyeṣu cakranābhyaranemiṣu .. 146 ..
 
pṛthak kṛtāni varṇāni māntrāṇyantarmukhāni ca .
tāradvayāntarasthāni binduyuktāni cāntataḥ .. 147 ..
 
lekhyānyetāni sarvatra mukhyapraṇavasaṃpuṭam .
prākārasamupetāni namaskārānvitāni ca .. 148 ..
 
kuryānnārāyaṇāstrāṇi kūrcāni haritāṇi ca .
baddhāni pajhapāśena tato hayamukhāni ca .. 149 ..
 
bhūrjapatre vilikhyeta kuṃkumāgarujai rasaiḥ .
haricandanakarpūragavyapañcakasādhubhiḥ .. 150 ..
 
suvarṇasūcyā vidhivat samāpya guḷikākṛtim .
suvarṇapaṭṭenāvṛtya pratiṣṭhāpya vidhānataḥ .. 151 ..
 
rakṣyāṇāmāyurārogyadhanadhānyādivṛddhaye .
putrapautrādisantānavijayeṣṭādisiddhaye .. 152 ..
 
dhārayecchirasā mantrī sādhusaṃrakṣaṇe rataḥ .
yantrametat samākhyātaṃ sudarśananṛsiṃhayoḥ .. 153 ..
 
sthāpanaṃ sarvamūrtīnāṃ yathāvat prāgudīritam .
tathaivaitat pratiṣṭhāpya trikālaṃ vaikakālikam .. 154 ..

Chapter - 24
śrīḥ .
caturviṃśo'dhyāyaḥ .
sanakaḥ .
mune samyak samākhyātaṃ sudarśananṛsiṃhayoḥ .
pūrvāparamukhaṃ yantraṃ nānāmantrārṇapūritam .. 1 ..
 
madhyamārabhya mantrāṇāṃ sāṅgānāṃ lakṣaṇaṃ param .
nyāsārthamarcanārthaṃ ca samācakṣva yathākramam .. 2 ..
 
śāṇḍilyaḥ .
sādhu pṛṣṭaṃ tvayā prājñārahasyāmnāyalakṣitam .
sanaka tvaṃ śrṛṇuṣvātra mantrajātaṃ yathāsthitam .. 3 ..
 
saṃkarṣaṇāt purā tuṣṭācchaṃkareṇa mayā'pi ca .
hitāya sarvalokānāṃ yantrarūpaṃ guṇottaram .. 4 ..
 
sugupte bhūtale śuddhe varṇacakraṃ paristaret .
akārādikṣakārāntaṃ sarvārṇamayarūpiṇam .. 5 ..
 
svakṣanābhyaranemībhiḥ prathibhiścāpyalaṃkṛtam .
kāraṇaṃ sarvamantrāṇāṃ akṣe praṇavamālikhet .. 6 ..
 
akārādyā visargāntāḥ svarā nābhyaṅgamāśritāḥ .
kakārādīni bhāntāni tadarāṇāṃ triraṣṭake .. 7 ..
 
mādihāntāni nemau tu kṣārṇaṃ prathigaṇe sthitam .
śabdabrahnamayaṃ cakraṃ purā varṇagaṇaṃ tataḥ .. 8 ..
 
praṇavādyairnamontaiśca saṃjñābhiḥ kramaśastataḥ .
vinyasya mātṛkāyantraṃ svaṃ devaṃ vidhivadguruḥ .. 9 ..
 
samabhyarcyārghyapuṣpādyairmātṛkāmantravigraham .
tataḥ samuddharenmantrān sarvābhimatasiddhidān .. 10 ..
 
jetuṃ śaktā'tmano yātu sṛṣṭisthitilayonmukhī .
kiyāśaktiḥ samuddiṣṭā saṃkalpajananī purā .. 11 ..
 
kālarūpamadhiṣṭhāya tayaitadbṛṃhitaṃ jagat .
kālacakraṃ jagajjakraṃ tasmāt saudarśanaṃ vapuḥ .. 12 ..
 
tamadhiṣṭhāya sā śaktirjīvabhūtā vyavasthitā .
vinākṛtaṃ tayā sarvamasatkalpamidaṃ bhavet .. 13 ..
 
tasmāt samuddharecchaktimagnīṣomasamaprabhām .
akṣādhārāṃ tu vai nityāmanādyantāṃ ca vaiṣṇavīm .. 14 ..
 
pūrvaṃ nemyantimadvandvaṃ tadādyaṃ sānaladvayam .
nābhituryāntimadvābhyāṃ piṇḍametadalaṃkṛtam .. 15 ..
 
saudarśanamahāśaktiḥ sarvasiddhipradāyinī .
jīvabhūtā ṣaḍarṇasya prakāśānandarūpiṇī .. 16 ..
 
hṛdayādyaṅgasidhyarthaṃ piṇḍametat svarojjhitam .
dīrghairādyaistribhiścāntyairbhedayennetrapaścimam .. 17 ..
 
praṇavādīni caitāni kuryādvai hṛdayādibhiḥ .
namaḥ svāhā vaṣaḍḍhuṃphaṭvauṣaḍbhirjātibhiḥ saha .. 18 ..
 
kamānniyojanīyāni vijñānādiguṇaiḥ saha .
śakteḥ prakṛtirūpasya ṣaḍarṇasyoddhṛtiṃ śrṛṇu .. 19 ..
 
pūrvavat samupāhṛtya cāntime dvayamantimam .
tatrāṣṭaṃ satṛtīyaṃ syāt sārṇaṃ sāntyaṃtatontimam .. 20 ..
 
sapañcamasvaraṃ tacca kuryānnebhyādyabhūṣitam .
paścādekādaśārārṇayuktaṃ taddviguṇāragam .. 21 ..
 
antyārṇamavimuktaṃ tu kuryāt pañcamaṣaṣṭhayoḥ .
ayaṃ saudarśano mantraḥ ṣaḍarṇaḥ samudīritaḥ .. 22 ..
 
tṛtīyaḥ pañcamaḥ ṣaṣṭhaḥ pratyekaṃ tryakṣaraḥ smṛtaḥ .
anye'varṇasamopetā varṇāḥ syurdvyakṣarāstrayaḥ .. 23 ..
 
eṣa kālātmano viṣṇorviśvarūpasya vācakaḥ .
satārayā ca śaktyāyamaṣṭārṇaḥ parikīrtitaḥ .. 24 ..
 
kṣetrakṣetrajñayuktyā tu yathā prakṛtigaḥ pumān .
sthūlasa6kṣmātmako dhyeyastathā saudarśano hariḥ .. 25 ..
 
darśanaṃ paratatvasya syāttadākhyānadarśanam .
tanniṣṭhānāmidaṃ nityamajñānatimirāpaham .. 26 ..
 
chinatti saṃśayaṃ teṣāṃ samu pāyapravṛttaye .
rūpāntaramidaṃ tasya saṃśayacchedakāriṇaḥ .. 27 ..
 
nūnaṃ varṇāśramācāraniṣṭhānāmānanena tu .
bhinatti dūṣakān jantūn svakavidyāprabhāvataḥ .. 28 ..
 
lāñchitānāmanenāśu bhaktānāṃ bhāvitātmanām .
karastho vijayastu syādiha loke paratra ca .. 29 ..
 
kiṃ punarviṣaye yantre sthāpite pūjite sati .
mune mantraprabhāvo'yamevamuktaḥ parantapa .. 30 ..
 
lakṣaṇaṃ hṛdayādyasya mantrasyāsya kramācchṛṇu .
prāgeva hṛdayādīnāṃ mantrārṇāni yathākramam .. 31 ..
 
vinyasedbījabhūtāni tārānte bindunā tataḥ .
āvisūnāṃ kramādante tathā sūryākṣaradvayāt .. 32 ..
 
mahāsudarśanajvālāpadayorantime'pi ca .
cakrāyeti padaṃ ṣoḍhā śirontaṃ yojayet kramāt .. 33 ..
 
vijñānādiguṇaupetaiḥ turyāntairhṛdayādibhiḥ .
namaḥ svāhādijātyantaiḥ prāguktavidhinā likhet .. 34 ..
 
dhyeyānyākāravarttīni bogasthāneṣu mūlavat .
varṇabhūṣaṇavastrāstrabhujasaṃsthānaceṣṭitaiḥ .. 35 ..
 
varmāstrejñeyamantrasya caramārṇadvayaṃ smṛtam .
namo nārāyaṇāyeti syādaṣṭārṇaṃ satārakam .. 36 ..
 
asya sāṅgānyupāṅgāni mantrārṇairbindubhuṣitaiḥ .
caramārṇena śeṣāṇi caraṇāntānyapi kramāt .. 37 ..
 
guṇaiśca hṛdayādyaiśca turyādyairjātibhissaha .
svarūpaṃ ṣoḍaśārṇasya mantrasya prāgudīritam .. 38 ..
 
hṛdayādipadāntāni kalpanīyāni pūrvavat .
tatra dvādaśamaṃ bījaṃ huṃphaṭsvāhānta muccaret .. 39 ..
 
vibhorvarāhavaktrasya mantramānuṣṭubhaṃ śrṛṇu .
svarādyaṃ pañcamaṃ varṇamekībhūtaṃ samaṃ purā .. 40 ..
 
prāgvarṇamevamuddhṛtya jātimādyāṃ samāharet .
arāntaṃ tat tṛtīyaṃ ca tadante nemipañcamam .. 41 ..
 
nābhyekādaśamopetamaraṣoḍaśakaṃ tataḥ .
varāharūpāya padaṃ tadūrdhvaṃ vyāhṛtitrayam .. 42 ..
 
pataye padamante'sya bhūpatitvamanantaram .
me dehīti tataḥ paścāddāpayeti padaṃ tataḥ .. 43 ..
 
śirasā saha mantro'yaṃ dvātriṃśārṇaḥ prakīrtitaḥ .
aṅgāni kalpayedasya vibhaktaiḥ pañcadhā padaiḥ .. 44 ..
 
kramaśaḥ saptabhiḥ ṣaḍbhiḥ saptabhiścātha saptabhiḥ .
pañcabhirvarṇa saṃbhūtaiḥ praṇavādyairguṇottaraiḥ .. 45 ..
 
hṛdayādyastraparyantaisturyāntairjātibhiḥ saha .
aṅgaklṛptiriyaṃ proktā mantrasyāsya sulocana .. 46 ..
 
śaktiḥ svāhāsya bhūrbījaṃ parijñeyaṃ tatopari .
mantraṃ nṛsiharūpasya prāksaṅkhyārṇaṃ samuccaret .. 47 ..
 
puro dayādyaṃ agrāntaṃ nābhyarṇāntādyasaṃyutam .
kavīnāṃ madhyamaṃ pūrvaṃ ramāyāḥ saṃmatāntaram .. 48 ..
 
svāhāntaṃ viṣṭarādyaṃ ca kṛṣṇāntaṃ corupūrvakam .
nābhipañcadaśārṇena saṃyutaṃ tadanantaram .. 49 ..
 
pūjāntaṃ lorghvakaṃ vādyamanantāntaṃ sabindukam .
sahasrādyaṃ apūrvāntaṃ sarvatontamataḥ param .. 50 ..
 
mukuṭādyaṃ mukhāntaṃ ca nemyādyarṇasanvitam .
kinnarāntaramādāya ṛchayādyarṇopari sthitam .. 51 ..
 
asyantaṃ bindusaṃyuktaṃ harerādyaṃ samaṃ tataḥ .
gaṃbhīramadhyaṃ dhiṣaṇamadhyamaṃ karṣaṇāntimam .. 52 ..
 
nābhyantādyena saṃyuktaṃ tato bhadrādyameva ca .
unnidrāntamanusvāraṃ amṛtābhyantaraṃ dvidhā .. 53 ..
 
tayorante'mṛtāntaṃ syāt vāyuṃ tasyopari sthitam .
tato'nnāntyaṃ ramāntaṃ ca ramyāntaṃ haṃ samuddharet .. 54 ..
 
evamānuṣṭubho mantraḥ kīrtito nṛhareḥ paraḥ .
pañcamaṃ sasa kāntādyaṃ bījamasya prakīrtitam .. 55 ..
 
śaktiścaivaṃ savijñeyamindupūrvaṃ sabindukam .
pādaiścaturbhiḥ sarvaiśca praṇavādyairanukramāt .. 56 ..
 
pañcāṅgānyasya mantrasya hṛdayādīni kalpayet .
pādānte yojayedetānanantātmana ucyate .. 57 ..
 
tataḥ priyātmane iti jyotirātmane ityapi .
turyo māyātmane iti mantre candrātmane padam .. 58 ..
 
jñānādihṛdayādīni jātyantāni yathāpurā .
pātāḷanṛharermantraścāṣṭāṣṭākṣara ucyate .. 59 ..
 
kramāt svarāntapūrvābhyāṃ yuktaṃ prathyarṇamuccaret .
aradvidaśakaṃ paścāt nemyādyaṃ protamosvarāt .. 60 ..
 
arāntaṃ ca tṛtīyaṃ ca tadante nemipañcamam .
nābhyekādaśamopetamakṣaraṃ ṣoḍaśāragam .. 61 ..
 
binduyuktaṃ tataḥ śāntaharerekhābhiranvitam .
kuśeśayāntamagnīti ca tadante netra pūrvakam .. 62 ..
 
trāturādyaṃ yaśādyaṃ ca sādyaṃ parvatamadhyamam .
aṣṭārabhaṃ samādāya nemipañcakasaṃsthitam .. 63 ..
 
ravinemipadaṃ paścācchāntādyaṃ yamalādikam .
dvinavāraṃ ca sāntaṃ ca dvayametadvidhoccaran .. 64 ..
 
araikaviṃśaṃ ṣaṣṭhaṃ ca dvikametattathoccaran .. 65 ..
 
nemitṛtīyamakṣāntaṃ bhavetāṃ pūrvavaddvidhā .. 66 ..
 
krameṇa bhūṣayedetamante varmāstraśīrṣakaiḥ .. 67 ..
 
pātāḷanṛharermantraḥ catuṣṣaṣṭyarṇakaḥ smṛtaḥ .. 68 ..
 
bījamādyakṣaraṃ proktaṃ śaktiḥ svāhā ca sānugā .. 69 ..
 
aṅgāni kalpayet kṣārṇaiḥ pūrvavat svarabhūṣitaiḥ .. 70 ..
 
ante bindusamopetaiḥ praṇavādyairanukramāt .. 71 ..
 
jñānādyastrāvasānaiśca turyāntairhṛdayādibhiḥ .. 72 ..
 
pūrvavat samupetāni namaḥ svāheti jātibhiḥ .. 73 ..
 
nārasiṃhamathāṣṭārṇamantraṃ sarvārthasiddhidam .. 74 ..
 
namasaḥ praṇavādyasya naretyarṇamathāntime .
siṃhāyeti padānto'yaṃ nṛsiṃhāṣṭārṇa īritaḥ .. 75 ..
 
kṣauṃ bījamasya nābhyarṇastṛtīyaḥ śaktirucyate .
kalpayeddhṛdayādīni bījenaiva yathā purā .. 76 ..
 
kramaśaḥ keśavādīnāṃ mantrāṇāṃ lakṣaṇaṃ śrṛṇu .
navamaṃ cāṣṭamaṃ nemāvarādyaṃ mātṛkāntimam .. 77 ..
 
tridhaikaikaṃ kramāt kṛtvā bījadvādaśakaṃ yathā .
paunaḥ punyena sarveṣāṃ yalavān yojayedadhaḥ .. 78 ..
 
nābhiṣaṣṭhasvarordhvasthānaṅkayedvindunopari .
tārādihṛdayāntāni saṃjñābhisturyayā saha .. 79 ..
 
keśavaḥ prathamo vācyastato nārāyaṇaḥ paraḥ .
mādhavaścaiva govindo viṣṇuśca madhusūdanaḥ .. 80 ..
 
trivikramo vāmanākhyaḥ śrīdharaḥ pajhalocanaḥ .
hṛṣīkeśaḥ pajhanābho dāmodara iti śrutaḥ .. 81 ..
 
bījairdīrghasvaropaitaiḥ prāgvadaṅgāni kalpayet .
teṣāṃ śriyādikāntānāṃ śrṛṇu mantrānanukramāt .. 82 ..
 
mātṛkāntaytrayaṃ kṣādyaṃ caturdhā prasterat purā .
viṣvaksuyojyānyarṇāni tvadhobhāge yathākramam .. 83 ..
 
agnyambupṛthivīvārivarhnibhūjvalanā kramāt .
vāridvayaṃ ca somaṃ ca pārthivadvitayaṃ tataḥ .. 84 ..
 
yojayedanalaṃ varṇaṃ ṣaṭsaptāṣṭasu mūrdhani .
adhonavadvādaśayoḥ sarveṣāṃ cordhvataḥ punaḥ .. 85 ..
 
svaraśaktyā sametena nābhyantādyena bhūṣayet .
svarajātyādiyuktāni bījāni hṛdayādayaḥ .. 86 ..
 
bahiścakragadāśārṅgakhaḍgādyairdikṣu bheditāḥ .
viṣṇavo vāsudevādyā eteṣāṃ vācakān śraṇu .. 87 ..
 
ādye cānte svare nābhau samuddhṛtya satārake .
pūrve cakradharāyeti saṃjñayā viṣṇave namaḥ .. 88 ..
 
anye gadādharāyeti tṛtīye śārṅgadhāriṇe .
khaṅgadhāriṇa ityante caturthasya niyojayet .. 89 ..
 
dviṣaṭkārṇena coddiṣṭā viṣṇaūnāṃ vācakāḥ pṛthak .
sāṅgānyupāṅgānyeteṣāṃ mantrādyaiḥ prāgvadācaret .. 90 ..
 
bījāni yāni viṣṇūnāṃ vilomena svarāntimān .
tānyuktāni hṛṣīkeśavyūhānāṃ samudīritāḥ .. 91 ..
 
janārdhanānāṃ vakṣyante mantrāḥ prācyānalāntarāt .
ikārādīni catvāri caikārādīnyanukramāt .. 92 ..
 
kuryāt praṇavapūrvāṇi teṣāmante yathā purā .
pūrvaṃ daṇḍadharāyeti sarveṣāṃ namasā nyaset .. 93 ..
 
hṛdādicaraṇāntāni mantrārṇaistu yathā purā .
nṛsiṃhakroḍayormantraste prāgeva pradarśitaḥ .. 94 ..
 
antasthāśca tatoṣṭārṇo varṇānte ca svarā halaḥ .
suprasiddhāḥ samākhyātāstvaparāṅge nibodha tu .. 95 ..
 
sudarśanaṣaḍarṇasya prāksthamarṇacatuṣṭayam .
purāhṛtya tataḥ paścāttannetrādye calāntime .. 96 ..
 
nemisthaṃ pañcamaṃ vraṇaṃ araṣoḍaśakopari .
neminābhyostṛtīye ca viyojya tadanantaram .. 97 ..
 
nemyādyaṃ sānalaṃ hāntaṃ nābhyantā ttaddvayāṅkitam .
piṇḍametannṛsiṃhasya viddyudvarṇasamanvitam .. 98 ..
 
siṃhāntyaṃ hṛdayādyaṃ ca dvidhoddhṛtya dvayaṃ tataḥ .
varmāstre ca śiro jātyāyukteyaṃ dvinavākṣaram .. 99 ..
 
asyaiva daśāmo bījaṃ hanādyaṃ śaktirucyate .
ṣaḍaṅgamasya tārādyaṃ hṛdayādyaṃ kramācchṛṇu .. 100 ..
 
auṃkārarahitaṃ bījaṃ ṣoḍhā kṛtvā yathā purā .
svarairādyairvisargāntairnapuṃsakavivarjitaiḥ .. 101 ..
 
yojayitvā tadūrdhve tu padāni kramaśo nyaset .
cakrarājapadaṃ pūrve jvālācakrapadaṃ tataḥ .. 102 ..
 
jagaccakrapadaṃ paścādasurāntakasaṃjñitam .
pañcamaṃ dīptacakrākhyamante māhāsudarśanam .. 103 ..
 
caturthyantaṃ niyojyānte paścājjñānādibhistathā .
turyāntairhṛdayādyaiśca svāhādyābhiśca cātibhiḥ .. 104 ..
 
dvādaśārṇe nṛsiṃhasya bījaṃ pūrvaṃ mune śrṛṇu .
nemisaptamamādāya prāgarārṇopalakṣitam .. 105 ..
 
yuktaṃ svarāntyapūrvābhyāṃ kuryādbījaṃ paraṃ tvidam .
natipraṇavamadyasthamekavīraṃ mahāprabham .. 106 ..
 
sarveṣāṃ siṃhamantrāṇāṃ dhyānabhedātmanāmidam .
jīvabhūtaṃ svarūpasya vācakaṃ viddhi kāmadam .. 107 ..
 
mūrtimantrān śrṛṇuṣvātha dvādaśākṣaramaṇḍitam .
praṇavaṃ hārdayījātiḥ turyāntaṃ bhagavatpadam .. 108 ..
 
nārasiṃhāya dadyādvai padaṃ pañcākṣaraṃ tataḥ .
viśvattrātṛnṛsiṃhasya mantreyaṃ dvādaśākṣaraḥ .. 109 ..
 
tārāntasyeda ..................daśākṣaraḥ .
vakṣyante hṛdayādīni netrāntāni yathākramam .. 110 ..
 
ṣoḍhāsya bījaṃ tārādyamākārādisamanvitam .
bindunāṅkitameteṣāṃ yojanaṃ prāgvadācaret .. 111 ..
 
ahgopāhgamayī vyāptiḥ savījairdvādaśākṣaraiḥ .
sabindubhirguṇādyaiśca kalpayaṃ vā natibhiḥ saha .. 112 ..
 
vyāpako'yaṃ nṛsiṃhasya mūrtibhedagatasya ca .
sāṅgo mantraḥ samuddiṣṭaḥ sarvābhimatasiddhidaḥ .. 113 ..
 
akṣamadhyagatā varṇā varṇitāścakramadhyagāḥ .
saṃjñāḥ sabinduprāgvarṇā natipraṇavamadhyagāḥ .. 114 ..
 
turyāntāśśaktisaṃghasya jayādyasya tu vācakāḥ .
bhīmogrābhyāṃ ca bhūtābhyāṃ tathā mantradvayaṃ bhavet .. 115 ..
 
viṣṭare'bhiniviṣṭānāṃ mantrāṇāṃ lakṣaṇaṃ śrṛṇu .
sādhyanāmasvarūpaṃ tu vyāpakaṃ vakṣyate punaḥ .. 116 ..
 
tārānte bījaṃ śaktiśca daivataṃ tasya cettataḥ .
śāntiṃ puṣṭiṃ ca vaśyaṃ ca vijayaṃ caivamādikam .. 117 ..
 
dvitīyāntaṃ samuccārya kuruvīpsānvitaṃ tataḥ .
yaṃccha yaccha padāntaṃ vā prākasthitaiḥ praṇavāntimaiḥ .. 118 ..
 
aṅkayedavasāne ca sādhyalakṣaṇamīritam .
dviraṣṭavarṇaṃ nṛharermantramānuṣṭubhaṃ param .. 119 ..
 
pūrvameva samuddiṣṭhaṃ bāhye vāyavyamakṣaram .
varmāstrajātiyuktaṃ ca vāhnaṃ pārthivamakṣaram .. 120 ..
 
vistareṇa purā proktaṃ tasmānneha pratanyate .
vakṣyate yantra dhartṝṇāṃ nāgānāṃ kṣādyamānvitam .. 121 ..
 
bindusvarānvitaṃ bījaṃ praṇavādyaṃ tataḥ param .
yuktaṃ pratyekasaṃjñābhisturyāntābhirnamo'ntimam .. 122 ..
 
iti śeṣādināgānāṃ mantrā samyagudīritāḥ .
śaktyā satārayā yāntraiḥ saudarśanaṣaḍakṣaraiḥ .. 123 ..
 
ekaikaṃ bhedayedvarṇamaṣṭārṇasyordhvato'pyadhaḥ .
nārāyaṇāstramantro'yaṃ kalpāntahutabhukprabhaḥ .. 124 ..
 
abhidhāyākṣaraṃ pūrvaṃ cakrādyastragaṇasya tu .
yuktaṃ vahnivisargābhyāṃ bījaṃ vā praṇavānvitam .. 125 ..
 
tataḥ saṃjñā caturthyantā yojanīyā phaḍantimā .
cakrādiṣoḍaśāstrāṇāmiti mantrāḥ prakīrtitāḥ .. 126 ..
 
jñātvaivaṃ yantramāhātmyaṃ yorcayedvidhipūrvakam .
digbandha vahṇiprākāra gāyatryā vāhanādikaiḥ .. 127 ..
 
yāgopakaraṇairmantrairbhoga dāna vivarjitaiḥ .
kramāt sarvaphalāvāptirmantrasiddhiśca jāyate .. 128 ..
 
daśadigbandhamantrāṇāṃ vakṣyate lakṣaṇaṃ purā .
oṃ pūrvaṃ puruṣāyeti svāhāntaṃ tadanantaram .. 129 ..
 
astreṇa bandhayāmīti svāhāntaṃ ca ṣaḍakṣaram .
iti digbandhamantro'yamīrito duṣṭadoṣahṛt .. 130 ..
 
praṇavaṃ prāk samuddhṛtya manuṃ vāgnijāyayoḥ .
āyāntaṃ vinyaseccakraṃagniprākārasaṃjñitam .. 131 ..
 
kīrtitāṃ cakragāyatrīṃ śrṛṇu cakraprasādanīm .
jātipūrvaṃ puraskṛtya cakrāyeti samuddharet .. 132 ..
 
dvitīyaṃ viṣṇugāyatryā nṛsūktādyakṣaratrayam .
tetrābyāṃ padamādāya nemipūrbāntayojitam .. 133 ..
 
dhīmahīti tadante no viniveśyo'nivāritaḥ .
gāyatryantaṃ samuddhārya tadante caturakṣaram .. 134 ..
 
saudarśanī samuddiṣṭhā gāyatrī tārakākṣarā .
satārakā purā ceyaṃ bhavedekākṣarādhikā .. 135 ..
 
tāradvayaṃ puroddhṛtya paramaṃ padamuddharet .
dhāmetivasthitaṃ cātha nemyādyaṃ dvinavārakam .. 136 ..
 
dvidaśāragataṃ varṇaṃ nābhipañcamamūrdhani .
tatastu gṛhakāmyayo iti pañcārṇamuddharet .. 137 ..
 
yutaṃ nemidvitīyena dvinavāragataṃ tataḥ .
ṣoḍaśāragataṃ varṇaṃ dvitīyasvarasaṃyutam .. 138 ..
 
nemipañcamavarṇaṃ ca ṣoḍaśāragataṃ punaḥ .
nābhidvitīyasaṃbhinnaṃ nemyantaṃ tārapaścimam .. 139 ..
 
tṛtīyasvarasaṃyuktaṃ tṛtīyaṃ nemimaṇḍalāt .
nemyantamāsvaropetamarāntaṃ ca svarāntaram .. 140 ..
 
svaraṃ tṛtīyaṃ saṃyojya tataśca dvinavāragam .
nyūnaviṃśāragordhvaṃ taddvinavākṣaramūrdhani .. 141 ..
 
svaraṃ tṛtīyaṃ saṃyojya tataśca dvinavāragam .
punarmantraśarīreti praṇavāntaṃ tato namaḥ .. 142 ..
 
punaśca namasā yukto mantra āvāhanocitaḥ .
pradāne sarvabhogānāṃ mantraste saṃprakāśyate .. 143 ..
 
praṇavaṃ pūrvamuccārya sarvabhogaikakāraṇam .
nemyantaṃ bindusaṃyuktaṃ tridhedaṃ padamapyatha .. 144 ..
 
gṛhāṇeti śiro'ntoyaṃ bhogadānasya vācakaḥ .
āvāhane tathārcāyāṃ visarjanavidhau tathā .. 145 ..
 
praṇavaṃ pūrvamuddhṛtya saṃbodhya bhagavanniti .
mantramūrtepadaṃ dadyāt svapadaṃ ca dvitīyayā .. 146 ..
 
āsādaya kṣamasveti praṇavāntaṃ samuddharet .
paraprayuktamantrāṇāṃ śaktihrāsanatatparaḥ .. 147 ..
 
samastavīryamantrāḍhyaṃ mune mantravaraṃ śrṛṇu .
praṇavaṃ pūrvamuddhṛtya praṇavādyaṃ sabindukam .. 148 ..
 
ṣaḍarṇasyāstramantraprākṣaḍarṇaṃ praṇavojjhitam .
proktasyārṇadvayaṃ pūrvaṃ cakrarājapadaṃ tataḥ .. 149 ..
 
sarvaśabdaṃ dahadvandūpūrvaṃ duṣṭabhayaṃkaram .
cintāmūlaṃ padaṃ paścādbhindi bhindīti vai tataḥ .. 150 ..
 
dvidhā vidāraya padaṃ mantraṃ hrāsaya hrāsaya .
bhakṣayeti padadvandvaṃ bhūtānīti tataḥ param .. 151 ..
 
trāsaya trāsayetyante varmāstre ca śirontime .
ekasaptatimantro'yaṃ śaktihrāsākhya īritaḥ .. 152 ..
 
mantramānuṣṭubhaṃ vakṣye sarveṣāmabhayapradam .
bhagavanniti saṃbodhya sarveti padamuddharet .. 153 ..
 
vijayeti padaṃ paścāt sahastrāreti tatparam .
aparājiteti śaraṇaṃ padaṃ tvāmityanantaram .. 154 ..
 
prapanno'smīti tatpaścāddvitīyāntaścaśrīkaram .
śrīpadādyaṃ tataḥ paścāt sudarśanamiti kramāt .. 155 ..
 
prapattiriti vikhyātā sarbapāpakṣayaṃkarī .
vakṣye nṛsihyagāyatrīmaparāṅgasya pūjane .. 156 ..
 
vajreti dvyakṣaraṃ pūrvaṃśrṛṅkhalāyetyataḥ param .
āyāntaṃ tīkṣṇadaṃṣṭreti vijhaheti padaṃ tataḥ .. 157 ..
 
vajreti dvyakṣarasyānte nakhāyeti ca dhīmahi .
ādyaṃ ca caramādyaṃ ca gāyatryāḥ padamuddharet .. 158 ..
 
siṃheti savisargaṃ ca gāyatryantaṃ tato nyaset .
ācareduktamantrābhyāmāvāhanavisarjane .. 159 ..
 
digbandhaṃ ca sahāstreṇa prāguktena samācaret .
anyeṣāmaṅgamantrāṇāṃ viniyogo yathā purā .. 160 ..
 
iti nigaditametanmantrajālaṃ yathāva .
nmukhayugaḷasamete yantrarāje niviṣṭam .. 161 ..
 
hṛdibahirapi bhogairyāni yojyāni tāni .
prakaṭayatu kadācit kaṣṭabuddheḥ parasya .. 162 ..

Chapter - 25
śrīḥ .
pañcaviṃśo'dhyāyaḥ .
sanakaḥ .
bhagavan samyagākhyātaṃ sudarśananṛsihnayoḥ .
mantrarūpaṃ mahāyantraṃ bhajatāmīpsitapradam .. 1 ..
 
tasmādbhajanarūpaṃ ca vada sānugraho'si me .
śāṇḍilya .
hitāya sarvalokānāṃ yantrametadudāhṛtamū .. 2 ..
 
vidhinā pūjito yena sarvaṃ tena samāpyate .
mayā te śrotukāmāya vaṣyate yajanakramaḥ .. 3 ..
 
prāgvatsnānādikaṃ kṛtvā praviśya yajanālayam .
prakṣālya pādāvācamya sottarīyaḥ svalaṃkṛtaḥ .. 4 ..
 
dhṛtordhvapuṇḍraḥ kusumaiḥ dvārsathānabhyarcya pūrvavat .
kavāṭoddhāṭanaṃ kṛtvā praviśyābhyantare vibhum .. 5 ..
 
praṇipatya ca gāyatryā pāṇiprakṣāḷanādimam .
arcāyāṃ viṣṭare yantre kṛtvā mārgatrayaṃ tataḥ .. 6 ..
 
prāsādaṃ śodhayitvā'sya purataḥ phalakādike .
prokṣite cāstramantreṇa saṃmukhaṃ rucirāsane .. 7 ..
 
samāsīnaḥ svapārśvastha yājñīyaṃ cādhivāsanam .
karaśuddhiṃ sthānaśuddhiṃ kṛtvā'streṇa yathāpuram .. 8 ..
 
pāṇibhyāmuktamantreṇa saṃyuktenāstramudrayā .
pūjāsthānagadān vighnān bāhyato'dṛśyavigrahān .. 9 ..
 
virecya bandhanaṃ kuryāt dikṣu caiva vidikṣu ca .
kavacenāvakuṇṭhyātha prāṇānāyamya pūrvavat .. 10 ..
 
tatvāni copasaṃhṛtya dehasthānyātmanā saha .
sarvatatvavinirmuktaṃ vigrahaṃ kevalaṃ tataḥ .. 11 ..
 
śodhayeddhāraṇābhiśca śoṣaṇādyābhirūrdhvataḥ .
turyādyante pade devaṃ sudarśanatanuṃ smaret .. 12 ..
 
balātmanā'sya marutā kavacena tanuṃ svakām .
śoṣayitvā daheddehaṃ dakṣāṃguṣṭhādya ṣataḥ .. 13 ..
 
kalpāntapāvakajvālā sahasrāyutadīdhitim .
bhāvayitvā śikhāmantraṃ tena dagdhamanusmaret .. 14 ..
 
dṛnmantraṃ pūrṇacandrābhamamṛtāsāravarṣiṇam .
vāmāṃguṣṭhāgrato dhyātvā secitaṃ tena bhāvayet .. 15 ..
 
viniyuktāṃstato mantrān varmādyāṃ choṣaṇādiṣu .
mantreśvare layaṃ yātāniti sañcintya bhāvayet .. 16 ..
 
ānandāmṛtasaṃpūrṇaśītāṃśuśatasaprabham .
tatprāntairamṛtaughaiśca bṛṃhitāṃ bhāvayettanum .. 17 ..
 
tasmāttatvāni vinyasya saṃhṛtāni yathākramam .
svātmanā tāmadhiṣṭhāya mantranyāsaṃ samācaret .. 18 ..
 
akārādikṣakārāntamātṛkāṃ mantramātaram .
vinayset karayoḥ pūrvaṃ vigrahecakramāllapan .. 19 ..
 
kṛtvaivaṃ vyāpakanyāsamādityātapasaprabhaḥ .
dakṣetarakrameṇaiva śākhāsu talayorapi .. 20 ..
 
aṃguṣṭhādikaniṣṭhāntamekaikasyāscatuścatuḥ .
evaṃ dviviṃśakaṃ nyasya talayordaśakaṃ tataḥ .. 21 ..
 
madhye ca tri catuṣke ca pañcakaṃ pañcakaṃ tathā .
praṇavadvayamadhyasthānyevaṃ nyastvā karadvaye .. 22 ..
 
vyāpakanyāsapūrvaṃ tu svaśarīre'pi vinyaset .
mūrdhnaḥ pādatalaṃ yāvat pāṇibyāṃ tapanāṃśuvat .. 23 ..
 
vyāpayitvā tato nyāsaṃ pṛthageva samācaret .
keśānte vaktravṛtte ca netrayoḥ śravaṇadvaye .. 24 ..
 
ghrāṇarandhradvaye gaṇḍadvaye dakṣetarakramāt .
uttarādharayogena dantayostacchadadvaye .. 25 ..
 
mūrdhni nyaset svarānanyān savisargānanantaram .
kavargaṃ dakṣiṇe bāhau sandhipañcagataṃ kramāt .. 26 ..
 
vāme tathā cavargaṃ ca pādayordakṣiṇāditaḥ .
sandhigau ṭatavargau ca pūrvavattundapārśvayoḥ .. 27 ..
 
pṛṣṭhe nābhau ca hṛdaye pavargaṃ dhātusaptake .
yādisāntāni varṇāni hakāraṃ hṛdayāntare .. 28 ..
 
kṣakāraṃ hṛdayākāśe nyastvaivaṃ mātṛkāṃ purā .
tataḥ śaktyā paḍarṇaṃ tu nyaset karaśarīragam .. 29 ..
 
karanyāsaṃ purāviddhi tacchṛṇuṣva munīśvara .
puṭīkṛtena tārābhyāṃ mantreṇaiva śaśaktinā .. 30 ..
 
nakhāntaṃ maṇibandhādyaṃ prāgvat pāṇidvayaṃ mṛjet .
ādyante tāraśaktyāḍhcaiḥ ṣaḍbhirvarṇaiḥ sabindukaiḥ .. 31 ..
 
aṅguṣṭhādikaniṣṭhāntaṃ nyastvā madhyamaparvasu .
vinyaset karajāgreṣu caramaṃ varṇameva ca .. 32 ..
 
evamarṇāni vinyasya hṛdayādīni vinyaset .
mūlāgraparvasvaṅgāni varṇanyāsakrameṇa tu .. 33 ..
 
pāṇibhyāmālabheddehamāmūrdhnaścaraṇāvadhi .
kṛtvaivaṃ vyāpakanyāsamaṅganyāsaṃ samācaret .. 34 ..
 
mūrdhni vaktre ca hṛdaye nābhau guhye ca pādayoḥ .
sṛṣṭinyāso bhavedeṣa syādaṅgopāṅgavat sthitiḥ .. 35 ..
 
pādayorguhyake nābhau hṛdi vaktre ca mūrdhani .
pādādiśca śiro'ntstu saṃhṛtinyāsa ucyate .. 36 ..
 
hṛdi mūrdhni śikhāyāṃ tu skandhayoḥ karamadhyataḥ .
netrayornyasanīyāni svairmantrairuditaiḥ kramāt .. 37 ..
 
hṛdayādīni vinyasya paścāt pāṇitaladvaye .
vinaysedastrasaṃghaṃ ca aṣṭakaṃ vā dviraṣṭakam .. 38 ..
 
kirīṭaṃ kaustubhaṃ mālāṃ śrīvatsaṃ ca yathāpuram .
dakṣiṇottarayoraṃse icchāśaktiṃ svapārśvayoḥ .. 39 ..
 
ūrumūle manastatvaṃ nyastvā mantramayaṃ svakam .
bhāvayedahamityantaḥ sudarśanavapurhariḥ .. 40 ..
 
gāyatryā vartayedbāhye svātmānaṃ cakramudrayā .
cakrajvālāvaliṃ vipra parito maṃtravittamaḥ .. 41 ..
 
bhāvanājanitaṃ yāgamācaredādicoditam .
niyamya karaṇagrāmaṃ prāgvad vai jñānagocare .. 42 ..
 
āsanaṃ kalpayenmāntramāmūlādhṛdayāvadhi .
ādhāraśakterārabhya cidbhāvāsanapaścimam .. 43 ..
 
puroktaṃ bāvayedūrdhve mantraiśvaryaṃ triviṣṭapam .
sādhāraṇamidaṃ jñeyaṃ sudarśananṛsiṃhayoḥ .. 44 ..
 
pṛṣṭhabhāge'vatīrṇābhyāṃ bahirvā hṛdayāmbare .
viṣṭarāsanasahkalpakārye bhāvāpanopahṛt .. 45 ..
 
hṛtpajhakarṇikordhvasthā śabdabrahnamayī purā .
akṣagarbhagataṃ nādaṃ nadantī mantragarbhitam .. 46 ..
 
śaktiḥ śāntātmano viṣṇoḥ sādhakaiśca vaśīkṛtā .
śabdaśaktiḥ samudgītā viṣṭarārkakhamadhyagā .. 47 ..
 
varṇatvaṃ samanuprāptā santatirnādarūpiṇī .
akārādikṣakārāntavarṇapārāvasānataḥ .. 48 ..
 
nistaraṅge pare vyomni kalanārahite śubhe .
turyātīte pade devaḥ prakāśānandabṛṃhitaḥ .. 49 ..
 
sadbrahnavāsudevākhyaḥ pūrṇaṣāḍguṇyavigrahaḥ .
mahāvibhūtisaṃpūrṇaḥ savaśaktimayaḥ prabhuḥ .. 50 ..
 
saṃśāntaparamānandasvarūpaḥ satatoditaḥ .
śaṅkhacakrāhkitanurvaradābhayapāṇikaḥ .. 51 ..
 
sahasrasūryasaṅkāśaḥ sahasrendugabhastimān .
svaprakāśaiḥ kirīṭādyaiḥ nūpurāntairalaṃkṛtaḥ .. 52 ..
 
śrīvatsakaustubhopeto vanamālāvirājitaḥ .
pītakauśeyabasanaḥ prasannavadanekṣaṇaḥ .. 53 ..
 
dantapaṃktiśaśijyotsnāvidyotitadigantaraḥ .
sevitaśca śriyā puṣṭyā viśeṣābyāṃ samantataḥ .. 54 ..
 
śaṅkhacakrādidivyāstraiḥ sarvatattvātmakaiḥ sadā .
vijñānabhāvanābhāvyo nirāśīḥkarmakāribhiḥ .. 55 ..
 
abhyāsayogasiddhyarthaṃ bahirantaśca nityaśaḥ .
bimbapīṭhādiklṛpteṣu vṛttisthāneṣu teṣu ca .. 56 ..
 
paravyūhādirūpeṇa pūjitaḥ sarvamṛcchati .
tato nityoditastatvāt prakāśāhlādalakṣaṇāt .. 57 ..
 
sādharmyalakṣaṇaṃ prāpya bhaktānugrahakāmyayā .
kriyāśaktimadhiṣṭhāya ja gaduddharaṇodyatām .. 58 ..
 
cidaṃśaṃ prādurabhavat prakāśānandabṛṃhitam .
durdarśanaṃ prakāśena sādhusantāpakāriṇām .. 59 ..
 
āhlādena svabhaktānāṃ sudarśanamitīritam .
ṣaḍadhvordhvagato devo bhūtvā kālānalātmanā .. 60 ..
 
bhaktānāṃ duritaṃ hanti cintito nṛharirhariḥ .
yena saṃpūjitāvetau tejasātīva nirbharau .. 61 ..
 
sa tejasvī ca bhū tātmā sarvatra ca sukhī bhavet .
jñātvaivaṃ mantrasadbhāvamārabhedyajanakriyām .. 62 ..
 
parasmādbhagavattatvāccitsvarūpaṃ parātmakam .
manasā mantramuccārya viṣṭarordhve'vatārya ca .. 63 ..
 
vācyavācakabhāvena dvidhā saudarśanaṃ vapuḥ .
sākāro vācyarūpaḥ syānmantrarūpastu vācakaḥ .. 64 ..
 
praśastau tāvubhau syātāṃ parāparavibhāgataḥ .
vācyarūpaṃ paraṃ vidyādaparaṃ mantrayantritam .. 65 ..
 
jñātvaivamudayaṃ kuryāt parasūkṣmādibhāvanam .
jyotīrūpaṃ paraṃ vidyāt nādāntāhlādalakṣaṇam .. 66 ..
 
cicchaktilakṣaṇaṃ sūkṣmaṃ śiraḥpāṇyādigarbhitam .
liṅgamātraṃ prakāśāḍhcaṃ bhāviprasaradharmi yat .. 67 ..
 
saḥ sthūlo vyaktarūpaḥ syādvācyavācakarūpayoḥ .
mantrāṇāṃ śabdarūpāṇāṃ tisro'vasthāḥ parādikāḥ .. 68 ..
 
paśyantyādyāḥ parijñeyāḥ svaṃ paraṃ tvaparaṃ tridhā .
ādyastatraiva tāraḥ syāddvitīyo bījasaṃjñitaḥ .. 69 ..
 
tṛtīyaḥ padamantrādyastviti bhāvyo bhavennṛbhiḥ .
sānnidhyaṃ saṃmukhībhāvaḥ sannirodho'pi pūrvavat .. 70 ..
 
mantranyāsādikaṃ kṛtvā layabhogārcanaṃ tathā .
sakarṇikesaradaḷasaṃyukteṣvambujeṣvapi .. 71 ..
 
bhūpurādiṣu sarvatra mantrāṇāṃ liṅgarūpiṇām .
mūrtīnāṃ keśavādīnāṃ mantrāṇāmarcanaṃ tataḥ .. 72 ..
 
prāguktairvidhivanmantrairbhogayāgavadācaret .
śirordhve devadevasya bhāvayedindumaṇḍalam .. 73 ..
 
tatsrutairamṛtaughaiśca kuryādarghyādikalpanam .
ṣoḍaśairupacārairvā dviguṇairvā caturguṇaiḥ .. 74 ..
 
rājavatprīṇanaṃ kṛtvā homaṃ kuryāttathāvidham .
nābhicakrakṛte kuṇḍe ṣaṭkoṇe guṇamekhale .. 75 ..
 
nirmathya bhāvanodbhatāmaraṇiṃ jñānarajjunā .
samutpādya ca cidvahniṃ sarvasaṃskārasaṃskṛtam .. 76 ..
 
sadaivordhvaśikhaṃ dīptaṃ śuddhaṃ bhagavadātmakam .
nābikuṇḍagataṃ jñātvā tejaḥ śaktyupabṛṃhitam .. 77 ..
 
hṛdabjagaganordhvasthaṃ mūlamantraṃ samuccaret .
plutadhyānasamopetaṃ satyānte'smin layaṃ gate .. 78 ..
 
nistaraṅge pare prāpte brahnasthaṃ pūrṇavāritaiḥ .
dhyānasruveṇa cāhṛtya sandhimārge'mṛtādhvanā .. 79 ..
 
hṛdayādavatīrṇasya jvālāgrāvasthitasya ca .
mantranāthasya śirasi vasudhārāmiva kṣipet .. 80 ..
 
cidagnimevaṃ santarpya jvālāgrāvasthitaṃ prabhum .
hṛdabjakarṇikāntasthaṃ bhūyo bhāvyāhutikriyāḥ .. 81 ..
 
samāpya vidhivat pūjāmaparāṅge hariṃ sthitam .
svamantreṇārcayitvā'tha homāntaṃ bhāvanāmṛtaiḥ .. 82 ..
 
tadante yantrarūpasya mukhadvayagatasya ca .
pantrasaṃghasya pūrṇāntaṃ kṛtvā santarpaṇaṃ tataḥ .. 83 ..
 
viṣṭarasthaṃ yajedbāhye tvarcārūpamukhadvaye .
mūrtairarghyāṃdibhirbhogairvidhivatsamupāhṛtaiḥ .. 84 ..
 
prāgvadarghyādipātrāṇāṃ pūjanaṃ sthāpanaṃ tathā .
daihavinyastamantrāṇāṃ garbhadvārasthapūjanam .. 85 ..
 
dhātāraṃ ca vidhātāraṃ pracaṇḍaṃ caṇḍapūrvakam .
pūrvapaścimayorbāhyamaṇṭapadvārayoḥ kramāt .. 86 ..
 
jayaṃ ca vijayaṃ cātha subhadraṃ cātha bhadrakam .
sūryācandramasau pūjyau dakṣetaragavākṣayoḥ .. 87 ..
 
kṛtvaivaṃ dvārayāgaṃ tu praviśyābhyantaraṃ tataḥ .
ādhāraśakterārabhya yantraviṣṭarapaścimam .. 88 ..
 
mantramāsanamabyarcya gaṇanāthādikaṃ tathā .
pratiṣṭhitasya devasya kuryādāvāhanaṃ tataḥ .. 89 ..
 
bimbahṛtkamalākāśāccaitanyamamalaṃ param .
prakāśānandarūpaṃ ca nityoditamanūpamam .. 90 ..
 
karṇikāmadhyamāśritya niviṣṭamanubhāvayet .
mūlamantraṃ samuccārya prabuddhaṃ bhāsvaraṃ tataḥ .. 91 ..
 
mantranyāsaṃ tataḥ kuryādyathā dehe svake tathā .
sthāneṣu hṛdayādīni cakrādyastravarāṇi ca .. 92 ..
 
bhūṣaṇādīni vinyasya mastakādeḥ samāni ca .
ratnarāśiprakāśāni layākhyenārcayettataḥ .. 93 ..
 
karṇikādiṣu yantrasthān bhāsvadrūpāṃstathaiva ca .
āsanādyaiśca sāṃspaśairhṛdayaṃgamapaścimaiḥ .. 94 ..
 
prīṇayitvā vidhānena mūrtisaṅghasamanvitam .
japtvā mantraṃ yathāśakti tannivedya yathā purā .. 95 ..
 
pāścātyayantramadhyasthamevaṃ narahariṃ tataḥ .
sāṅgaṃ saparivāraṃ ca sayantrārṇaṃ samarcayet .. 96 ..
 
iti saṅkṣepataḥ proktaṃ mahāyantrārcanaṃ param .
prīṇayedagnimadhyasthaṃ samidbhiḥ prāgudīritaiḥ .. 97 ..

Chapter - 26
śrīḥ .
ṣaḍviṃśo'dhyāyaḥ .
sanakaḥ .
pañcarātrārthatatvajña bhagavan bhavināṃ priya .
mayyanugrahabuddhayā tvamagnimadhyagatārcanam .. 1 ..
 
yathāvidhi samācakṣva sarvasiddhiprasādhanam .
śāṇḍilya .
munīndra sakalaprājña siddhimokṣapradaṃ śubham .. 2 ..
 
kuṇḍamadhyagataṃ yāgaṃ śrṛṇu vakṣye samāhitaḥ .
homārthaṃ maṇṭapaṃ kuryādvitataṃ vahnidiggatam .. 3 ..
 
dhūmarnigamanopetaṃ gavākṣagaṇamaṇḍitam .
tanmadhye vedikā kāryā caturaśrā catuṣkarā .. 4 ..
 
dvādaśāṅgulamānoccā prāsādāsanalakṣaṇā .
cakrābjalakṣaṇaṃ kuṇḍaṃ tadūrdhve kalpayecchubham .. 5 ..
 
madhye sūtratrayaṃ dadyāt prākpratyagdakṣiṇottaram .
hastadvayena tanmadhye caturaśraṃ prakalpya ca .. 6 ..
 
ekādaśāṅgulāyāmaṃ sūtraṃ saṃsthāpya madhyataḥ .
khātārthaṃ vṛttamāpādya bahirāvṛtiyogataḥ .. 7 ..
 
tyajedaṅgulamoṣṭhasya dvyaṅgulaṃ karṇikāvaneḥ .
aṅgulaṃ kesarāṇāṃ ca dvyaṅgulaṃ patrasantateḥ .. 8 ..
 
tadagrasyāṅgulaṃ jñeyaṃ nābherekāṅgulonnatam .
dvyaṅgulaṃ syādarakṣetraṃ nemerekāhgulaṃ bhavet .. 9 ..
 
dvyaṅgulaṃ mekhalāyāḥ syādevamāvṛtiyogataḥ .
mānamākhātaparyantaṃ mekhalāntaṃ hṛdi sthitam .. 10 ..
 
kṛtvā'tha nemiparyantaṃ kṣetrāṇāṃ vṛttatāṃ nayet .
mekhalā sarvabāhyasthā syātturyāśrā yathā bhavet .. 11 ..
 
samekhalaṃ dvihastaṃ tannirmāṇamadhunā śrṛṇu .
khātārthamantarāvṛttādantaraṃ nikhanet samam .. 12 ..
 
tripādamardhaṃ pādaṃ vā bāhyato daśanacchadāt .
sādhayet karṇikādīni nemyantāni yathākramam .. 13 ..
 
dbādaśāṃgulamānoccā kāryā syāt karṇikāntarā .
vistārasadṛśocchrāyā bāhyataḥ kesarānvitā .. 14 ..
 
yathābhimatasaṅkhyāni pajhapatrāṇi sādhayet .
pajhasaṅkhyāsamaṃ kṣetraṃ mahāpajhasamantataḥ .. 15 ..
 
kesarabhramakuṇḍena patrāgrabhramaṇāvadhi .
pakṣamadhyamasūtrāṇi prākpratyagdikṣu pātayet .. 16 ..
 
daḷamadhyagasūtreṇa daḷamadhyordhvagāminā .
daḷamadhyaprasādārthaṃ lāñchayedardhacandravat .. 17 ..
 
candraśrṛṅgaṃ ca madhyaṃ ca patrāgre saṅgatāni ca .
pakṣasūtreṇa patrāgraṃ janayet kuliśāgravat .. 18 ..
 
daḷasaṅkhyāsametāni svakṣetrāṇi ca sādhayet .
vibhajya daḷavat kṣetraṃ sūtrāṇyāsphālayettathā .. 19 ..
 
aṣṭadhā vā'tha ṣoḍhā vā kṛtvaikaikaṃ krabheṇa tu .
santyajya pārśvagau bhāgau bāhyasūtrasya madhyataḥ .. 20 ..
 
sthāpitābhyāṃ ca sūtrābhyāṃ gadābhyāmagramadhyamāt .
matsyavallāñchanaṃ kuryādyāvanmūlabhramāvadhi .. 21 ..
 
prathayo nemibhūmiṣṭhāḥ kāryāścordhve'thavā bahiḥ .
saṃsādhayedathāmadyādiṣṭakābhirmṛdā saha .. 22 ..
 
mekhalāvadhiparyantaṃ nīcānyaṅgāni mīlayet .
vistārocchrāyatulyāni samāni sudṛḍhāni ca .. 23 ..
 
karṇikākesarordhvasthā yoniḥ pippalapatravat .
jihvayā saṃspṛśantyoṣṭhaṃ kāryā yonyupamāśritā .. 24 ..
 
kesarāvanimākramya pṛṣṭhatordhvāṅgulena tu .
pārśvayormadhyasūtrasya bālacandradvayopamā .. 25 ..
 
pronnatā karṇikābūmaiḥ pṛṣṭhataścāṅgulena tu .
āmūlādagraparyantaṃ kramānnimnā gajoṣṭhavat .. 26 ..
 
koṇeṣu caivaṃ kuṇḍasya kāryaṃ śaṅkhacatuṣṭayam .
evametat samuddiṣṭaṃ bahudhā mānato bhavet .. 27 ..
 
ādbādaśāṅgulānmānādekaikāṅgulavardhanāt .
dvicaturhastaparyantamekāśītyadhikaṃ śatam .. 28 ..
 
eteṣvekataraṃ proktamanyeṣāmevameva hi .
tatsādhanaṃ vihā ya tat ahgavyūhaṃ prakalpya ca .. 29 ..
 
tato yathocitasthāne homadravyāṇi vinyaset .
saṃskṛtya vidhivat kuṇḍaṃ vahnimutpāditaṃ tathā .. 30 ..
 
saṃskṛtājyasya vipruḍbhiḥ saṃspṛśedindhanādikam .
santarpaṇaṃ tathāgneśca tasminmantrāsanādikam .. 31 ..
 
yantraviṣṭarasaṃsthānamantarāhavanaṃ tathā .
hṛdayādavatāraṃ ca mahāyantrasya viṣṭare .. 32 ..
 
samidbhiścātha nityābhiḥ kāmyaiśca havanaṃ tathā .
sviṣṭakṛddhavanaṃ cātha prāyaścittāhutiṃ tvapi .. 33 ..
 
pūrṇāhutiṃ pradhānaṃ ca yantrasthasya visarjanam .
hṛdayasthe praviśyātha maṇṭapaṃ yajanāspadam .. 34 ..
 
samarpaṇaṃ ca homasya pitṝṇāṃ tarpaṇaṃ tvapi .
balidānaṃ ca bhūtānāmiṣṭaśiṣṭodanasya ca .. 35 ..
 
pradānaṃ yajñaśīlānāṃ kāriṇāṃ bhāvitātmanām .
anuyāgaṃ ca vidhivannaivedyaprāśanādikam .. 36 ..
 
pūrvavat sakalaṃ kuryādbhogamokṣaprasiddhaye .
anena yantrarājena śāntikādiṣu karmasu .. 37 ..
 
dhyānena pūjitenaiva hutena japitena ca .
samīhitāni pūryante bhaktānāṃ bhāvitātmanām .. 38 ..
 
ekarūpamidaṃ dhyānaṃ varṇitaṃ śāntikādiṣu .
home svāhāntimo mantraḥ svabhāvādadhikaḥ sadā .. 39 ..
 
śāntike pauṣṭike vauṣaṭpūrṇāyāmapi tādṛśaḥ .
āpyāyane vaṣaṭprokto humanto vaśyakarmaṇi .. 40 ..
 
phaḍantaṃ kṣayavidveṣaprotsādanavidhau sadā .
humantaṃ cārividveṣe mohane huṃphaḍantimam .. 41 ..
 
stambhane vaṣaḍantaṃ sasyānnamonto mokṣakarmaṇi .
atho hitāya lokānāṃ rājñāmapi viśeṣataḥ .. 42 ..
 
pṛcchate nāradāyaitadahirbudhnyena vistarāt .
yathopadiṣṭaṃ vidhivattathā tatra nirīkṣya ca .. 43 ..
 
prayoktavyaṃ tu bahudhā śāntikāmī yathecchayā .
kuryādekamukhaṃ yantraṃ sthāpya saṃpūjayīta ca .. 44 ..
 
naimittikāni kāmyāni nityāni yajanāni vai .
viśeṣeṇaiva kāryāṇi vinā svāpaṃ mahotsavam .. 45 ..
 
na karmabimbāni tathā nityanaimittikādiṣu .
sthitaṃ yantraṃ samārādhyaṃ sthāpitaṃ mantravittamaiḥ .. 46 ..
 
divyādyāyatanāḍgatve sthāpite sati kutracit .
calasthiravibāgena havirantaṃ samarcayet .. 47 ..
 
dvādaśyādiṣu kāleṣu puṇyeṣu vividheṣvapi .
iti samyak samuddiṣṭaṃ mahāyantrārcanaṃ param .. 48 ..
 
adīkṣitānāṃ vidhivadaśiṣyāṇāṃ durātmanām .
gopanīyaṃ prayatnena tvabhaktānāṃ janārdane .. 49 ..
 
bhāvabhaktisametānāṃ vācyavācakayorgurau .
śāstre jñānakriyopete sātvike vedasaṃmite .. 50 ..
 

