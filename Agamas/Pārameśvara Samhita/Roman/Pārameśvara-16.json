{
    "filename": "Pārameśvara-16.txt",
    "content": "śrīḥ |\n\nṣoḍaśo'dhyāyaḥ |\n\nsanakaḥ |\nsthāpanaṃ mantrabimbānāṃ parijñātaṃ yathāvidhi |\nmahotsavavidhānaṃ tu śrotumicchāmi sāṃpratam || 1 ||\n \nśāṇḍilyaḥ |\nmahotsavaṃ pravakṣyāmi yathāvanmunipuṅgava |\nsava ityucyate duḥkhaṃ vidvadbhiḥ samudāhṛtam || 2 ||\n \nudgataḥ sa savo yasmāt tasmādutsava ucyate |\nnityo naimittikaḥ kāmyastrividhaḥ sa mahotsavaḥ || 3 ||\n \nvatsare vatsare yastu kriyate sa tu nityakaḥ |\nbhūmikaṃpe diśāṃ dāhe mahotpāteṣu satsu ca || 4 ||\n \ndurbhikṣe vyādhite rāṣṭre tathā vai śatrusaṃkaṭe |\nanāvṛṣṭau ca sarvatra nakṣatrapatane ca khāt || 5 ||\n \nhasane bhagavanmūrteraṅgānāṃ calane sati |\nrodane cāsanādbimbe paribhramati sattama || 6 ||\n \nvyatyāse śaśi sūryasya tathānyeṣvevamādiṣu |\nśāntyarthaṃ yat prakurvīta sa naimittika ucyate || 7 ||\n \ncaturṇāṃ puruṣārthānāmuddiśyānyatamaṃ phalam |\nutsavo'nuṣṭhitaḥ kāmyaḥ saṃkalpitaphalapradaḥ || 8 ||\n \nekaikamutsavaṃ viddhi trividhaṃ munipuṃgava |\nuttamādivibhedena tatra cotsavakautuke || 9 ||\n \nkriyate hayutsavo yastu sa uttama udāhṛtaḥ |\nnityaḥ snapanabiṃbe yaḥ sa madhyama udīryate || 10 ||\n \nbimbe nityotsavārthe tu yaḥ syāt sa tu kanīyasaḥ |\nkumbhe vā viṣṭare cakre yaḥ sa ābhāsasaṃjñitaḥ || 11 ||\n \nanyenāpi prakāreṇa bhūyastraividhyamucyate |\nparibhramaṇakāle tu yātrābiṃbasya pūrvataḥ || 12 ||\n \nkumudādyaistu bhūteśaiḥ paṭeṣu likhitairdvija |\nsadhyānaṃsiddhaye yadvā hemādidravyanirmitaiḥ || 13 ||\n \nvibhavasyānuguṇyena rakṣārthaṃ hetinā tathā |\nsarvasaṃpūraṇārthaṃ tu garuḍenāpi vai saha || 14 ||\n \ngrāmādau balidānaṃ tu yatra nityaṃ samācaret |\nsa eṣa utsavo vipra bhaveduttamasaṃjñitaḥ || 15 ||\n \nparibhramasamārambhāt pūrvameva mahāmate |\nnityotsavārthabiṃbasya sannidhāvannamūrtinā || 16 ||\n \nsārdhaṃ ca cakrarājena athavā kevalasya tu |\nsannidhau balibiṃbasya baliṃ datvā vidhānataḥ || 17 ||\n \nprāsāde balibiṃbādi praveśya tadanantaram |\nyatra yātrārthabiṃbasya paribhramaṇamācaret || 18 ||\n \ngrāme vā nagare vāpi sa tu madhyamasaṃjñitaḥ |\nsannidhau cakrarājasya baliṃ datvā puraiva tu || 19 ||\n \ndevayātrā bhavedyatra bhavet sa tu kanīyasaḥ |\nmukhyānukalpabhedācca dvividhaḥ parikīrtitaḥ || 20 ||\n \nkalaśe maṇḍale biṃbe vahnau ca yajanaṃ vibhoḥ |\nnityaśaḥ kriyate yatra mukhyakalpaḥ sa kīrtitaḥ || 21 ||\n \nbiṃbe vahnau ca yajanaṃ yatra syāt sonukalpakaḥ |\nparasūkṣmasthūlabhedādekaikastrividhaḥ smṛtaḥ || 22 ||\n \nekatripaccasaptāho navāhaśca paraḥ smṛtaḥ |\ndvādaśāho'rdhamāsaśca ekaviṃśativāsaraḥ || 23 ||\n \nsūkṣmaḥ sthūlaḥ saptaviṃśaddino māsastathā ṛtuḥ |\nṣaṇmāsa abhdamevaṃ hi utsavāstu trayodaśa || 24 ||\n \nbhūyo mukhyādibedena dvividhaḥ sa tu kīrtitaḥ |\nutsavāhargaṇāt pūrvaṃ yathokte vāsare dvija || 25 ||\n \ndhvajasyārohaṇaṃ kṛtvā tatpaścāt kriyate tu yaḥ |\nmukhyakalpamidaṃ viddhi daivādvā mānuṣāttu vā || 26 ||\n \nkutaścit kāraṇādvipra pūrvamukte tu vāsare |\nna kalpite dhvajārohe tūtsavārambhavāsare || 27 ||\n \ndhvajasyārohaṇaṃ kṛtvā tatpaścāt kriyate tu yaḥ |\nanukalpamidaṃ viddhi hyeṣa tu trividhaḥ smṛtaḥ || 28 ||\n \ndhvajārohaṇapūrvastu devatāhvānapūrvakaḥ |\nahkurārpaṇapūrvastu tathā ca munipuṃgava || 29 ||\n \ndhvajārohaṇapūrvastu rājarājyasukhapradaḥ |\ndevatāhvānapūrvastu svargabhogaphalapradaḥ || 30 ||\n \naṅkurārpaṇapūrvastu sarveṣāṃ mokṣado bhavet |\nutsavāraṃbhadivase divāropya dhvajaṃ niśi || 31 ||\n \nbherītāḍanamanvak ca pālikāsvaṃkurān kṣipet |\ndhvajārohaṇapūrvastu hyeṣa utsava ucyate || 32 ||\n \nāghoṣya bherīṃ prathamaṃ dhvajārohaṇamanvataḥ |\ntatoṃkurārpaṇaṃ hyeṣa devatāhvānapūrvakaḥ || 33 ||\n \naṅkurāropaṇaṃ vipra pūrvaṃ tu rajanīmamukhe |\ntatonvak syāddhvajāroho bherītāḍanamanvataḥ || 34 ||\n \nahkurāropapūrvastu hyeṣa utsava ucyate |\nutsavaṃ hayuttamaṃ viddhi trivāraṃ prativatsaram || 35 ||\n \ndvivāraṃ madhyamaṃ proktaṃ hyekavāraṃ kanīyasam |\ncaturvāraṃ pañcavāraṃ ṣaḍvāraṃ vibhave bhavet || 36 ||\n \nmantramūrtipratiṣṭhānakāla eva mahāmate |\nprāsādasya śikhāgre tu sthāpitaḥ khagarāḍdhvajaḥ || 37 ||\n \nhetirājasamāyuktau yatra tatra sadā dvija |\nvinā tvanyadhvajārohamutsavaṃ parikalpayet || 38 ||\n \ntatrāpyanyadhvajārohaṃ kuryādvā vibhave sati |\nkuryādutsavamanyatra dhvajārohaṇapūrvakam || 39 ||\n \ntīrthayātrānuguṇyena dhvajārohaṃ prakalpayet |\nutsaveṣu ca sarveṣu tīrthayātrādinaṃ śrṛṇu || 40 ||\n \ncaitrādiṣu ca māseṣu śravaṇarkṣe'yanadvaye |\nviṣuvadvitaye vāpi candrasūryoparāgayoḥ || 41 ||\n \ndvādaśyāṃ paurṇamāsyāṃ ca darśe ca navamītithau |\nmāsarkṣepi ca rohiṇyāṃ tathā cottaraphalagune || 42 ||\n \npunarvasvākhyanakṣatre pratiṣṭhādivase tathā |\nnagaragrāmajanmarkṣe prāsādārambhavāsare || 43 ||\n \nrājñāṃ janmadine vāpi abiṣekadine tathā |\nekasminneṣu sarveṣu tīrthayātrāṃ samācaret || 44 ||\n \neteṣu yasminnakṣatte tīrthayātrā prakalpitā |\nyadā tu tat syāddviguṇaṃ māsi hyutsavakalpite || 45 ||\n \ntadā kuryāt tīrthayātrāṃ māsāntasthe tu taddine |\nphālguṇādiṣu sarveṣu māseṣvevaṃ prakalpayet || 46 ||\n \npañcāhāttu samārabhya ekatriṃśaddināntimam |\ntīrthayātrādinādarvāgekaviṃśatime dine || 47 ||\n \ndvajasyarohaṇaṃ kuryādutsavārthaṃ prayatnataḥ |\nyadvā kalyāṇadivasaṃ triguṇīkṛtya tāvatām || 48 ||\n \nādau dinānāṃ kartavyo dhvajāroho dvijottama |\nsaptaviṃśatime brahnan utsavārambhavāsarāt || 49 ||\n \npūrvaṃ dine tu tatsaṃkhye dhvajamārohayet sudhīḥ |\ntriṃśaddine tu tatsaṃkhye dine pūrve samācaret || 50 ||\n \nṛtūtsavāditritaye hyutsavāraṃbhavāsarāt |\nekonaviṃśatidine dhvajārohaṇamācaret || 51 ||\n \naṣṭādaśadine vāpi dvādaśāhethavā bhavet |\nekaviṃśaddinādye vamutsavānāṃ trikepi ca || 52 ||\n \nevameva dhvajārohamācareddeśikottamaḥ |\naṃkurānarpayitvā hi puṇye pūrvaṃ yathodite || 53 ||\n \ndhvajamārohayet paścānmaṅgalaṃ maṅgale dine |\nyasmin dine dhvajārohaṃ kuryāt tatpūrvameva tu || 54 ||\n \ndvādaśāhe navāhe vā saptāhe pañcamehani |\ntṛtīye'hani vā kuryādaṃkurāropaṇaṃ dvija || 55 ||\n \ntadvidhānaṃ hi vistārāt samākarṇaya sāṃpratam |\ntrividhāni ca pātrāṇi maṃgalāṃkuraropaṇe || 56 ||\n \npālikā ghaṭikāśceti śarāvāścetibhedataḥ |\npālikānāmathocchrāyaḥ paccaviṃśāṃgulo bhavet || 57 ||\n \ntadānanasya vistāro bhavedvai ṣoḍaśāṃgulaḥ |\naṣṭāṃgulastaducchrāyo hyaṃ gulaṃ valayaṃ tataḥ || 58 ||\n \nbhavet kaṇṭhabilaṃ vipra tatoṣṭāṃgulavistṛtam |\nārabhya vaktravalayāt yāvatkaṇṭhabilaṃ dvija || 59 ||\n \nhrāsayedanupātena tannālaṃ dvādaśāṃgulam |\nucchrāyādatha vistārānmadhyatastu ṣaḍaṃgulam || 60 ||\n \nadhastādaṃgulānāṃ tu catuṣkaṃ vistṛtaṃ bhavet |\ntataḥ kaṇṭhabilāccaiva hrāsayedanupātataḥ || 61 ||\n \npādapīṭhamadhotsedhādvijñeyaṃ caturaṃgulam |\ndaśāṃgulastadvistārastatsaṃdhiścāṃgulo bhavet || 62 ||\n \ntatsandheśca bhavennāhaṃ sārdhamekāṃgulaṃ dvija |\nunmattakusumākāraṃ vaktraṃ pajhākṛtirbhavanet || 63 ||\n \npālikotsedhatulyāstu ghaṭikāḥ samudāhṛtāḥ |\naṃgulatrayahīnā vā tadūrdhvaṃ kalaśākṛtiḥ || 64 ||\n \nghaṭikāḥ pañcavaktrāḥ syuretāsāṃ madhyamaṃ mukham |\nṣaḍaṃgulaṃ ca vistīrṇaṃ caturdikṣu catuṣṭayam || 65 ||\n \ncaturaṃgulavistāraṃ kalaśodaravistṛtiḥ |\nṣoḍaśāṃgulamānotthā śeṣaṃ prāgvat samācaret || 66 ||\n \nyadāṃgulatrayanyūnāstadā saptāṃgulocchritam |\ntadānanaṃ tu tannālaṃ ardhottaradaśāṃgulam || 67 ||\n \nsārdhatrayāṃgulaṃ pīṭhaṃ prāgvat sarvatra vistaraḥ |\nśarāvāḥ pālikotsedhatulyāḥ pañcabhiraṃgulaiḥ || 68 ||\n \nhīnā vā vaktravistārāt samārabhya mahāmate |\npādapīṭhasya vistāraṃ yāvattāvatkrameṇa tu || 69 ||\n \npūrvoktāt pādahīnā tu bhavet sarvatra vistṛtiḥ |\nbhavet tripādahīnā tu pādapīṭhasya vistṛtiḥ || 70 ||\n \nyadā śarāvā hīnāḥ syuraṃgulaiḥ pañcabhistadā |\nmukhaṃ ṣaḍaṃgulocchrāyaṃ tannālaṃ tu daśāṃgulam || 71 ||\n \ntryaṃgulaṃ pādapīṭhaṃ syāt prāgvat sarvatra vistṛtiḥ |\ntaduttamamānaṃ tu pātrāṇāṃ kathitaṃ dvija || 72 ||\n \netadeva muniśreṣṭha pādahīnaṃ tu madhyamam |\nardhahīnaṃ tu tanmānamadhamaṃ parikīrtitam || 73 ||\n \nato nyūnaṃ na kartavyaṃ kadācit siddhikāṃkṣibhiḥ |\nhemādilohajāḥ sarve mṛṇmayā vā yathāvasu || 74 ||\n \npratyekaṃ pālikādīnāṃ dviṣaṭkaṃ cottamaṃ bhavet |\ndviraṣṭakaṃ vā ṣaṭtriṃśadvibhave sati kalpayet || 75 ||\n \npratyaṣṭakaṃ madhyamaṃ syāccatuṣkamadhamaṃ bhavet |\nsarvārthe pālikāḥ prāgvat ṣoḍaśāṣṭau yathābalam || 76 ||\n \ncatasro vā tatastāsu maṃgalāṃkurakalpanam |\nayugmā mānuṣe kārye daive yugmāstu pālikāḥ || 77 ||\n \nmahotsave dhvajārohe hyutsavāvasare'thavā |\npavitrārohaṇe caiva tathā sthāpanakarmaṇi || 78 ||\n \njīrṇoddhāravidhau cāpi sahasrakalaśe tathā |\ntrivargapālikā yadvā bhaveduttamasaṃkhyayā || 79 ||\n \nbhavenmadhyamayā vāpi nānyathā dvijasattama |\nkarmasvanyeṣu sarveṣu yathāvittaṃ yathāruci || 80 ||\n \naṃkurāvāpanasthānamaṇṭapaṃ parikalapayet |\nprathamāvaraṇe vāpi dvitīyāvaraṇepi vā || 81 ||\n \ntṛtīyāvaraṇe vāpi caturthāvaraṇepi vā |\nśubhe vivikte'bhimate deśe vai deśikottamaḥ || 82 ||\n \ncaturdikṣu caturdvāraṃ caturvandanamālikam |\ndarbhamālāparikṣiptaṃ muktādāmavirājitam || 83 ||\n \nvitatakṣaumasaṃchannaṃ gomayāliptabhūtalam |\npradīpamālāvitatamakṣataiścāpi sarvataḥ || 84 ||\n \nsudhācūrṇaiśca dhavalaiḥ citritābhyantarasthalam |\nmaṇṭapaṃ kalpayitvaivaṃ yadvā snapanamaṇṭape || 85 ||\n \nyāgākhyamaṇḍape vāpi kuryādaṃkuraropaṇam |\naṃkurānarpayedrātrau ya icchedrāṣṭravardhanam || 86 ||\n \nbījānāmadhipaḥ soma oṣadhīśo'mṛtātmakaḥ |\nna prīṇāti sadā brahnan aṃkurārpaṇamahni cet || 87 ||\n \ntasmāt sarvaprayatnena rātryāmevāṃkurārpaṇam |\nkuryāt samyagvidhānena bhagavadbhaktisaṃyutaḥ || 88 ||\n \ntasmin jagatpriye prīte śītāṃśau prāṇijīvane |\ntaddeśe sarvasasyānāṃ saṃpattirmahatī bhavet || 89 ||\n \ngavāṃ ca lokamātṝṇāṃ nṝṇāmapi ca sarvaśaḥ |\najñānādahni kuryāccedaṃkurāṇāmathārpaṇam || 90 ||\n \naśobhanaṃ bhavedrāṣṭraṃ asamṛddhajanānvitam |\nsadyaḥ kālīnake vipra karmaṇi syāddivāpi ca || 91 ||\n \nyadyadatropayogyaṃ syāttat sarvaṃ tu samārjayet |\nsaṃbhṛtya sarvasaṃbhārānācāryo mūrtipaiḥ saha || 92 ||\n \nsnātaḥ kṛtāhnikaścaiva sottarīyaḥ svalaṃkṛtaḥ |\nnūtanakṣaumavasanaḥ soṣṇīṣaḥ sāṃgulīyakaḥ || 93 ||\n \nsurabhīkṛtasarvāṃgaḥ sragvī saṃmṛṣṭakuṇḍalaḥ |\nśvetayā mṛtsnayā samyak pariklṛptordhvapuṇḍrakaḥ || 94 ||\n \npavitrapāṇirniyataḥ prāṇāyāmaparāyaṇaḥ |\nkṛtācāmaḥ kṛtanyāso japan vai dvādaśākṣaram || 95 ||\n \ntadarthamarthayitvā tu yajamānasamanvitaḥ |\nbhagavantaṃ jagadyoniṃ pūjayitvā vidhānataḥ || 96 ||\n \nkalaśe maṇḍale biṃbe vahnau santarpya vai kramāt |\nbiṃbe'gnā vatha biṃbe vā uttamādivyapekṣayā || 97 ||\n \ntatastvabhinave pātre sauvarṇe rājate'thavā |\ntilasarṣapanīvāraśālimāṣapriyaṃgavaḥ || 98 ||\n \nkulutthamudganiṣpāvayavagodhūmaveṇavaḥ |\nbījāni dvādaśaitāni ṣṭathak pātreṣu vā dvija || 99 ||\n \nsaṃbhṛtya tu muniśreṣṭha sthāpayitvā tu mūrdhani |\ndīkṣitasya tu viprasya puṣpākṣatakarāṃjaliḥ || 100 ||\n \nācāryaḥ praviśet sārdhaṃ sādhakairbhagavanmayaiḥ |\nprāsādābhyantaraṃ vipra tatrādhāropari nyaset || 101 ||\n \nbījapātraṃ tato'rghyeṇa gandhaiḥ puṣpaiśca dhūpakaiḥ |\nsaṃpūjya mūlabiṃbasthaṃ tathā cotsavabiṃbagam || 102 ||\n \nbījapātraṃ tato'bhyarcya devāya vinivedayet |\nsaha śaṃkhaninādaiśca maṃgalairgītanisvanaiḥ || 103 ||\n \ntūryanādaiśca vividhaiḥ śrutighoṣaiḥ samantataḥ |\ntato vijñāpayenmantramimamuccasthayā girā || 104 ||\n \ndevadeva jagannātha yātrotsavanimittataḥ |\ndhvajārthamaṃkurāropaṃ kariṣyāmi prasīda oma || 105 ||\n \niti vijñāpya devasya tatrānujñāmavāpya ca |\nsthāpayitvā tu tat pātraṃ dīkṣitasyaiva mūrdhani || 106 ||\n \nsādhakaiḥ sahito vipra bahirnirgatya deśikaḥ |\nviṣvaksenaṃ tu vā tārkṣyaṃ hanumatpramukhaṃ tu vā || 107 ||\n \nhetīśaṃ vāpi vastrādyairalaṅkṛtya viśeṣataḥ |\nyānādikaṃ samāropya prakṣālyādbhiḥ khanitrakam || 108 ||\n \nnavena vāsasācchādya bhūṣayitvā tu mālyakaiḥ |\ndeśiko vāhayedvipraiḥ śūdrairvā dīkṣitairdvija || 109 ||\n \ncchatradhvajapatākābhiḥ sārdhamaṃkurapātrakaiḥ |\ntrividhaiḥ pālikādyaiśca śaṃkhatūryādibhiḥ saha || 110 ||\n \nāmnāyoddhoṣaṇaparairbhaktairbhāgavatairvibhoḥ |\ngāyakairgaṇikābhiśca tathānyairmaṅgalaiḥ saha || 111 ||\n \nkramāt pradakṣiṇīkṛtya sarveṣvāvaraṇeṣu ca |\ndiśaṃ prācīmudīcīṃ vā athavā prāgudagdiśam || 112 ||\n \nadūraṃ samanuprāpya tatrodyāne manohare |\nkevale vā śucau deśe mṛdaṃ śuddhāṃ samāharet || 113 ||\n \nastramantreṇa dharaṇīṃ saṃprokṣya prathamaṃ guruḥ |\nmahīsūktena saṃspṛśya dhyāyannekāgracetasā || 114 ||\n \nmūrtiṃ devasya vārāhīmabhyarcya kusumairbhuvam |\nastrāṃbunā prokṣitena puṣpairabhyarcitena ca || 115 ||\n \nkhanitreṇa khanedbhūmiṃ prāṅmukhaḥ kroḍamantrataḥ |\nlohaje bhājane mṛtsnāṃ vetraje vā yathāruci || 116 ||\n \ngṛhītvā mūlamantreṇa veṣṭayitvā ca vāsasā |\npratyagreṇa tathā nadyā vālukāṃ gomayaṃ tathā || 117 ||\n \ngokulāt pūrvavat pātre gṛhītvā'cchādya vāsasā |\nyānādike samāropya yadvā dīkṣitamūrdhani || 118 ||\n \ngatvā pradakṣiṇaṃ grāmaṃ praviśenmaṇṭapaṃ tataḥ |\nmaṇṭapaṃ śodhayitvā tu snapanoditavartmanā || 119 ||\n \ntato maṇṭapamadhye tu sūtrāṇyāsphālayet kramāt |\nprāgāyatāni prathamaṃ kramāt saptadaśa kṣipet || 120 ||\n \nudagāyatasūtrāṇi caturdaśa nipātayet |\nsūtrāt sūtrādantarālaṃ ṣoḍaśāṃgulasammitam || 121 ||\n \ntrayādhikadaśaiva syuḥ pūrvapaścimapaṅktayaḥ |\nevaṃ ṣoḍaśasaṃkhyātā dakṣiṇottarapaṅktayaḥ || 122 ||\n \nbījapātrapratiṣṭhārthaṃ pūrvapaścimapaṅktiṣu |\nmadhye paṅktitrayaṃ sthāpya vīdhyarthaṃ dvitayaṃ mṛjet || 123 ||\n \nbhūyaśca paṅktitritayaṃ sthāpayet pāśvayordvayoḥ |\ndakṣiṇottaramadhye tu sthāpyaṃ paṅkticatuṣṭayam || 124 ||\n \ndvitayaṃ dvitayaṃ pārśve vīthyarthaṃ vimṛjet punaḥ |\ncatuścatuśca paṅktīnāṃ sthāpayet kramayogataḥ || 125 ||\n \naśāsvaṣṭāsu madhye ca śarābaghaṭapālikāḥ |\ndvādaśa dvādaśa sthāpyā śatamaṣṭottaraṃ bhavet || 126 ||\n \nāgneye dakṣiṇe bhāge nairṛtepi ca pālikāḥ |\nghaṭikā vāruṇe brāhne tathā paurandarepi ca || 127 ||\n \nśarāvā mārute saumye tvīśāne ca yathāvidhi |\npratyekaṃ pālikādīnāṃ ṣoḍaśatvena kalpayet || 128 ||\n \ndakṣiṇottaragaṃ sūtrapañcakaṃ viniveśayet |\nprāgāyatāni sūtrāṇi pūrvavadviniveśayet || 129 ||\n \nācaret pūrvavadvipra prākpratyakpaṅktikalpanam |\ntatra dakṣiṇataḥ paṅkticatuṣke sthāpayet kramāt || 130 ||\n \npālikāḥ ṣoḍaśa puro madhye paṅkticatuṣṭaye |\nghaṭikāḥ ṣoḍaśa nyasya uttare viniveśayet || 131 ||\n \nśarāvānapi tatsaṃkhyānatha dvādaśakalpane |\ndakṣiṇottarasūtrāṇi catvāryatra vinikṣipet || 132 ||\n \npūrvāparāṇi sūtrāṇi pūrvavadvinipātayet |\naṣṭādhikāni koṣṭhāni catvāriṃśadbhavanti hi || 133 ||\n \nyāmye dvādaśa koṣṭhāni sthāpayitvā tato mṛjet |\nvīthyarthaṃ bhāgaṣaṭkaṃ tu madyataḥ sthāpayet tataḥ || 134 ||\n \nbhāgadvādaśakaṃ paścāt bhāgaṣaṭkaṃ vilopayet |\nbhūyaścottaradikasthāpyaṃ koṣṭhadvādaśakaṃ kramāt || 135 ||\n \nnyasettu pālikādīni bhāgadvādaśakatraye |\nāgneyādīśaparyantaṃ dakṣiṇāśāditaḥ kramāt || 136 ||\n \npratyekaṃ pālikādīnāmaṣṭasaṃkhyāprakalpane |\ndakṣiṇottarasūtrāṇi tritayaṃ tu nipātayet || 137 ||\n \nanyat sarvaṃ bhavet prāgvat atha praticatuṣṭaye |\ndakṣiṇottaragaṃ sūtraṃ tritayaṃ vinipātayet || 138 ||\n \npūrvapaścimasūtrāṇi hyekādaśa vinikṣipet |\nsarvārthe pālikānāṃ tu ṣoḍaśānāṃ parigrahe || 139 ||\n \npañca dakṣiṇasūtrāṇi prāksūtrāṇi tathā kṣipet |\nprāksūtrān pañca cāṣṭānāṃ dakṣasūtratrayaṃ kṣipet || 140 ||\n \ncaturviṃśatisaṃkhyānāṃ pālikānāṃ parigrahe |\npūrvadakṣiṇasūtrāṇāṃ saptakaṃ pañcakaṃ kṣipet || 141 ||\n \ncatuḥ parigrahe sūtratritayaṃ tritaya kṣipet |\npūrvavat sūtrapātaḥ syādādyaḥ saṃkhyāsu pañcasu || 142 ||\n \nevamāsphālya sūtrāṇi vibhavecchānusārataḥ |\npadeṣu pālikādīnāṃ śālibhirvrīhibhistathā || 143 ||\n \nāḍhakādimitaiḥ prāgvaduttamādivyapekṣayā |\nvṛttāṃ vā caturaśrāṃ vā kalpayet pīṭhikāṃ kramāt || 144 ||\n \npālikādīni pātrāṇi kṣālayenmūlamantrataḥ |\nsahadevīṃ ca dūrvāṃ ca sārdhamaśvatthapallavaiḥ || 145 ||\n \nśirīṣapallavaiścāpi niśāpatraistathaiva ca |\nkaṇṭheṣu pālikādīnāṃ bandhayettadanantaram || 146 ||\n \nkuśakāśatṛṇaisteṣāṃ bilamūlāni pūrayet |\nbilāni prathamaṃ mṛdbhirvālukābhiranantaram || 147 ||\n \nkarīṣacūrṇairupari samṛddhaṃ pūrayedvilam |\nyadvā mṛdādikaṃ vipra sarvaṃ saṃmiśrya pūrayet || 148 ||\n \nkoṣṭheṣu vinyasettāni pālikādīnyanukramāt |\nāgneyādīśaparyantaṃ pratiskandhaṃ dvijottama || 149 ||\n \ndvādaśānāṃ tu navakaṃ aṣṭottaraśetaṃ nyaset |\nbrāhnādīśānaparyantamuditakramayogataḥ || 150 ||\n \nevaṃ sarvaṃ samāpādya dīkṣitaiḥ paricārakaiḥ |\ntattat sarvaṃ samāpādya yadyat prāganupārjitam || 151 ||\n \nsamārabhet tataḥ karma deśikaḥ prāṅmukhaḥ pade |\npaścime ghaṭikāsthānādupāviśyāsane śubhe || 152 ||\n \nnyāsamuddiśya vidhinā prokṣaṇārghyaṃ prakalpayet |\ndehavinyastamantrāṇāṃ kuryādarghyādinārcanam || 153 ||\n \ndvārapālārcanaṃ kṛtvā vibhavecchānurūpataḥ |\ntoraṇāni dhvajāṃścaiva dvārakuṃbhāṃśca pūjayet || 154 ||\n \nsauvarṇaṃ rājataṃ vāpi tāmrajaṃ mṛṇmayaṃ tu vā |\nsugandhatoyaiḥ saṃpūrṇamupariṣṭādvibhūṣitam || 155 ||\n \nsrakcandanākṣataiḥ kumbhamādhārasyopari nyaset |\nātmanastvagrataḥ paścād bahvṛcādīn krameṇa tu || 156 ||\n \nvācayet svastipuṇyāhaṃ deśikendraḥ svayaṃ tataḥ |\nācāryaiḥ sādhakaiścāpi sārdhamarghyādipūjitaiḥ || 157 ||\n \npuṇyāhaṃ vācayedvipra maṅgalaṃ kalaśaṃ vahan |\nyajedarghyādibhiḥ paścāt pālikādyadhidevatāḥ || 158 ||\n \naḍhjanābhaṃ paraṃ caiva pajhanābhaṃ dhruvaṃ tathā |\npātraskandhatrike vipra krameṇa paripūjayet || 159 ||\n \npālikānāṃ dvādaśake vahnyādīśānapaścimam |\nanantādi dvādaśakaṃ ghaṭikādvādaśe tataḥ || 160 ||\n \nkūrmādīnāṃ dvādaśakaṃ śarāvāṇāṃ tu dvādaśe |\ndviṣaṭkamekaśrṛṃgādyaṃ krameṇa paripūjayet || 161 ||\n \npratyekaṃ pālikādīnāṃ kṛte ṣoḍaśakalpane |\nanantādyaṃ ca ṣaṭtriṃśat pātālaśayanāntimam || 162 ||\n \nlakṣmyādimatiparyantaṃ śāntidvādaśakaṃ yajet |\npratyekaṃ pālikādīnāṃ ṣaṭtriṃśat pātālaśayanāntimam || 163 ||\n \ncatuṣṭayaṃ tu mūrtīnāṃ svapnākhyapadasaṃsthitam |\nprabhavāpyayayogena jāgradrūpaṃ tathāṣṭakam || 164 ||\n \nmūrtyantarāṇāṃ dvādaśakaṃ tacchaktīnāṃ catustrayam |\nanantādyaṃ cca ṣaṭtriṃśat pātālaśayanāntimam || 165 ||\n \nsvadhādīnāṃ ca śaktīnāṃ catustriṃśacca tatparam |\ncakraśaṃkhau kramādbhogairarghyagandhādirbhiyajet || 166 ||\n \naṣṭake keśavādyāśca tadīyāḥ śaktayo yajet |\ncatuṣke keśavādyāṃstu kevalān dvādaśe yajet || 167 ||\n \nsarvārthe pālikānāṃ tu kramāt ṣoḍaśake yajet |\nvāsudevādicaturaḥ keśavādīṃśca dvādaśa || 168 ||\n \naṣṭake vāsudevādīn prabhavāpyayayogataḥ |\ncatuṣke vāsudevādīn prabhavānukrameṇa tu || 169 ||\n \nemamiṣṭvā krameṇaiva bījāni kṣālayet tataḥ |\ngavyena payasā samyaṅbhantreṇa dvādaśātmanā || 170 ||\n \nbījānāṃ nāmadheyaistu caturthyante pṛthak pṛthak |\narghyādyaiḥ pūjayitvā tu vāsasā pariveṣṭya ca || 171 ||\n \nhutāvaśiṣṭamājyaṃ tu tadanyaṃ vāpi saṃskṛtam |\nādāya lohaje pātre mṛṇmaye vā yathāruci || 172 ||\n \nubhābhyāṃ caiva hastābhyāṃ dūrvāmādāya mūlataḥ |\nghṛte nimajya cāgrāṇi pālikādiṣu secayet || 173 ||\n \nhastavyatyāsamārgeṇa vahvyādīśānapaścimam |\npratiskandhaṃ ghṛtārope dūrvābhedaḥ prakīrtitaḥ || 174 ||\n \nevaṃ kṛtvā ghṛtāropaṃ bhūyaṛ skandhādidevatāḥ |\nprapūjya sarvabījāni mantrayeddvādaśātmanā || 175 ||\n \nācāryādīnanujñāpya deśikendra udaṅmukhaḥ |\nprāṅmukho vā muhūrte tu śobhane pālikādiṣu || 176 ||\n \ndvādaśākṣaramantreṇa sarvabījāni vāpayet |\nyadvājitantāmantreṇa hyubhayenāthavā dvija || 177 ||\n \nāgneyādīśaparyantaṃ pratiskandhaṃ krameṇa tu |\nśaṃkhaduṃdubhinirghoṣajayanādasamanvitam || 178 ||\n \nbījāni dvādaśoktāni vapeddvādaśasu kramāt |\nyadvā sarvāṇi saṃmiśya vapedicchānurūpataḥ || 179 ||\n \nbījānāmapyalābhe tu mudgamekaṃ tu vāpayet |\nācāryānumatāścānye deśikāḥ sādhakā api || 180 ||\n \nvapeyurdhyānasaṃyuktāḥ kevalaṃ gurureva vā |\nharidrācūrṇasaṃmiśrairjalaiḥ kusumavāsitaiḥ || 181 ||\n \nbahubhiḥ secayedvipra deśikendraḥ krameṇa tu |\npratiskandhopariṣṭāttu candramaṇḍalamadhyagam || 182 ||\n \ntatkāntisannibhaṃ devaṃ svadehotthairnirantaraiḥ |\nsiṃcantamamṛtaughaiśtu bījānyuptāni sarvataḥ || 183 ||\n \ndhyātvārcayitvā pātrāṇi navaistu sadṛśauḥ śubhaiḥ |\nācchādayitvā vasanaiḥ pratiskandhaṃ krameṇa tu || 184 ||\n \nvāsudevaṃ jagadyoniṃ sarveṣāmūrdhvato yajet |\nbhūtakrūrabaliṃ dadyādaṣṭadikṣu dvijottama || 185 ||\n \nbhūtānāṃ kumudādīnāṃ pūrvādikramayogataḥ |\ntadāprabhṛti te sarve rakṣanti kumudādayaḥ || 186 ||\n \nācāryāṃśca gurūpan sarvān sādhakān vaiṣṇavānapi |\nprabhūtaistu tatoddiṣṭaistāmbūlīsumanaḥphalaiḥ || 187 ||\n \nguruṃ ca toṣayedvittairyajamāmānaḥ prayatnavān |\nkramādutyaddhṛtya tān sarvān sugupte sthāpayet tataḥ || 188 ||\n \nmaṇṭapeśānakoṇe vā deśe'nyatra yathāruci |\ntatrāpi pālikādīnāṃ paritoṣṭāsu dikṣu ca || 189 ||\n \nbhūtānāṃ kumudādīnāṃ aindrādikramayogataḥ |\nbaliṃ tu maṇ‍ṭape dadyāt bhūtakrūravidhānataḥ || 190 ||\n \ndīpān bahūnanirvāṇān paritaḥ paridīpayet |\nūnādhikyopaśāntyarthaṃ śatamaṣṭottaraṃ hunet || 191 ||\n \ndvādaśākṣaramantraṃ tu japedvā biṃbasannidhau |\nkumbhādisthānagasyātha vibhoḥ kuryādvisarjanam || 192 ||\n \nparitaḥ pālikādīnāṃ pratirātraṃ pṛthak pṛthak |\ndadyāddivā rajanyāṃ vā baliṃ kāladvayepi bā || 193 ||\n \nprātaḥ karmadine dadyādbaliṃ deśikasattamaḥ |\nyadā coptāni bījāni tadāprabhṛti nityaśaḥ || 194 ||\n \nna kaścit praviśet tatra na spṛśedvā kathaṃcana |\nācārya eva praviśet tacchiṣyo vā samāhitaḥ || 195 ||\n \nucchiṣṭādīni sarvāṇi dūrataḥ parivarjayet |\nadatvā tu baliṃ kāṃcinna kuryāt pālikākriyām || 196 ||\n \nharidrāvāribhiḥ siñcedaṅkurāṇyabhivṛddhaye |\naṃkurān śyāmalān raktān kṛṣṇān tirvyaggatāṃstathā || 197 ||\n \naprarūḍhān muniśreṣṭha varjayettu prayatnataḥ |\nśyāmeṣu dravyanāśaḥ syādrakteṣu kalaho bhavet || 198 ||\n \nkṛṣṇeṣu mānasī pīḍā rogī tiryaggateṣu ca |\naprarūḍheṣu maraṇaṃ bhavet tatra na saṃśayaḥ || 199 ||\n \nśubhaṃ pīteṣu śukleṣu ṛjuṣvūrdhvagateṣvapi |\nsarvasaṃpatsamṛddhiśca kartuḥ kārayiturbhavet || 200 ||\n \nkarmārthamahkurāṇyādau yaḥ samāropayedaguruḥ |\nsa eva karma kārtsnyena kuryāt prājñopi netaraḥ || 201 ||\n \nanujñayā vā tatputraḥ śiṣyo vā tat samāpayet |\nevaṃ sarveṣu yāgeṣu aṅkurāropaṇaṃ bhavet || 202 ||\n \ndeśaṃ kālaṃ yathā vittaṃ jñātvā svādhīnatāṃ tathā |\nuktaṃ sarvaṃ samabhyūhya kuryāt karma pradhānakam || 203 ||\n \nevaṃ kṛtvāṃkurāropaṃ dhvajārthaṃ paṭamāharet |\nyathāvittānusāreṇa krītaṃ vā'bhinavaṃ śubhaṃ || 204 ||\n \ndukūlapaṭṭaṃ devāṅgaṃ citrakṣaumamathāpi vā |\natha kārpāsikaṃ vāpi nīlaromādivarjitam || 205 ||\n \nsulakṣaṇaṃ dṛḍhaṃ snigdhaṃ hastamānamihocyate |\nśiṣyadeśikakartṛsthairhastairmānaṃ prakalpayet || 206 ||\n \nādyaṃ dvādaśahastaṃ syāt daśahastaṃ tu madhyamam |\nadhamaṃ cāṣṭahastaṃ syāt vistāraṃ ca catuṣkaram || 207 ||\n \nuttamaṃ syāt trihastaṃ tu madhyamardhādhikaṃ bhavet |\ntrihastamadhamaṃ viddhi tatrādye dvijasattama || 208 ||\n \ndvihastaṃ śikharārthaṃ tu kalpayeddeśikottamaḥ |\ntadvat puñchaṃ prakurvīṃta adhobhāge dhvajasya tu || 209 ||\n \nmadhyataḥsaptahastena lekhayedvinatāsutam |\nśirodaṇḍaniveśārthaṃ hastārdhaṃ parikīrtitam || 210 ||\n \npādadaṇḍaniveśārthaṃ tadvanmānaṃ bhaveddvija |\nmadhyamasyātha vakṣyāmi samāsādavadhāraya || 211 ||\n \nhastamardhādikaṃ vipra saṃyuktaṃ tribhiraṃgulaiḥ |\nkalpayecchikharārthaṃ tu tadvat pucchaṃ prakīrtitam || 212 ||\n \nmadhyato hastaṣaṭkeṇa garuḍaṃ tu samālikhet |\ndaṇḍadvayaniveśārthaṃ śeṣaṃ tu parikalpayet || 213 ||\n \nadhamasyātha vakṣyāmi paṭasya munipuṃgava |\npādādhikena hastena śikharaṃ syāt tathā bhavet || 214 ||\n \nadhaḥ pucchaṃ tu hastārthe daṇḍadvayaniveśanam |\nmadhyataḥ pañcahastena vainateyaṃ samālikhet || 215 ||\n \nbhūyo vidhyantaraṃ vakṣye vibhavecchānusārataḥ |\nādyaṃ tripañcahastaṃ syānmadhyamaṃ tu trayodaśam || 216 ||\n \nekādaśakarāyāmamadhamaṃ parikīrtitam |\nardhādhikaṃ caturhastaṃ vistāraṃ cottamaṃ bhavet || 217 ||\n \npādādhikaṃ madhyamaṃ syādadhamaṃ pādahīnakam |\npādādhikaṃ dvihastaṃ tu uttame śikharārthataḥ || 218 ||\n \ntadvat pucchaṃ tu hastena daṇḍadvayaniveśanam |\nmadyataścāṣṭabhirhastairgaruḍaṃ tu samālikhet || 219 ||\n \nmadhyame śikharaṃ hastayugmaṃ pucchamadhastathā |\ndaṇḍadvayaniveśārthaṃ aṣṭāṃśonena hastataḥ || 220 ||\n \ntryaṃgulottarasaptārdhairhastairgaruḍamālikhet |\nadhamaṃ tvatha vakṣyāmi pādonāttu karadvayāt || 221 ||\n \nśikharaṃ syāttathā pucchaṃ pādonena kareṇa tu |\ndaṇḍadvayaniveśaḥ syāt pādonakarasaptake || 222 ||\n \ngaruḍaṃ tu likhedvidvān bhūyo vidhyantaraṃ śrṛṇu |\nuttamaṃ navahastaṃ tu saptahastaṃ tu madhyamam || 223 ||\n \nathamaṃ pañcahastaṃ tu trividhaḥ paṭha ucyate |\ntadardhaṃ caiva vistāraṃ tadardhaṃ śikharaṃ bhavet || 224 ||\n \ntatsamaṃ pucchamapyuktaṃ karṇapucchaṃ tathaiva ca |\nmūlabiṃbasamāyāmaṃ dvārāyāmamathāpi vā || 225 ||\n \nāyāmārdhena vistīrṇaṃ pādena kṛtaśekharam |\nśikhareṇa samaṃ pucchaṃ tadardhaṃ karṇapucchakam || 226 ||\n \npakṣadvayepi pūrvokte karṇapucchena kalpayet |\nbālākhyadhvajavastraṃ tu paṭākhyaparisammitam || 227 ||\n \nvistāraṃ paṭatulyaṃ tu pūrvavacchikharaṃ bhavet |\nnirṇejitaṃ khalīyuktaṃ śoṣitaṃ lakṣaṇānvitam || 228 ||\n \npaṭaṃ vicitrayedvidvān śilpinā kuśalena vai |\ncchatraṃ tu śikhare kuryāt pārśvayoḥ śvetacāmare || 229 ||\n \nadho'nekadalaṃ pajhaṃ tadadhaḥ pūrṇakumbhakam |\nkumbhasya pārśve vilikhet sāṃkuraṃ pālikāgaṇam || 230 ||\n \ndīpau suśobhanau kuryāt pālikānāṃ tu pārśvayoḥ |\ndhvajaṃ tu garuḍākāraṃ ekamūrtestu sattama || 231 ||\n \nsatyaḥ suparṇo garuḍastārkṣyaśca caturātmanaḥ |\npañcamūrtestu catvāro vihageśvarasaṃyutāḥ || 232 ||\n \nsuparṇatālamakaraṛśyā vā caturātmanaḥ |\ntata ūrdhvaṃ tu sarveṣāṃ vyūhānāṃ garuḍo dhvajaḥ || 233 ||\n \npaṭamadhye tu garuḍaṃ dvibhujaṃ vidhṛtāñjalim |\npuṣpāṃjalipuṭaṃ vātha suvarṇācalasannibham || 234 ||\n \ngagane gamanāraṃbhapakṣavikṣepaṇānvitam |\nkuñcito vāmapādastu dakṣiṇaḥ pṛṣṭhataḥ sthitaḥ || 235 ||\n \nkiṃcidāyatavṛttākṣaṃ nīladīrghāgranāsikam |\natīva śāntaveṣaṃ tu tathā prahasitānanam || 236 ||\n \nbālacandrasamākāradaṃṣṭrādvayavirājitam |\nkuṭilabhrakuṭībhaṃgaṃ bhaṃgurālakaśobhitam || 237 ||\n \nkambugrīvaṃ bṛhadbāhuṃ pīnāṃsaṃ dṛḍhavakṣasam |\npṛthūdaraṃ nimnanābiṃ romarājivirājitam || 238 ||\n \nsuvṛttakanakastambhapīvaro rudvayānvitam |\nhemaraṃbhāsamākārajaṃghākrāntapadadbayam || 239 ||\n \nkaraṇḍamakuṭākrāntapuṣpāpīḍavirājitam |\nvṛttavaipulyamānena locane pajhapatravat || 240 ||\n \nbhrūyugmaṃ nārasiṃhoktaṃ ghrāṇāgraṃ śukatuṇḍavat |\nsiṃhavanmadhyadeśastu tadvaṃśaṃ gajapṛṣṭhavat || 241 ||\n \ntadevaṃ daivadairghyeṇa vistṛtaṃ haṃsapakṣavat |\nsvapakṣamānāddviguṇaṃ tatpucchaṃ śataśākhinam || 242 ||\n \nsarveṣāṃ viddhi sāmānyaṃ viśeṣākhyamathocyate |\nmakuṭādisapādāntaṃ nānāratnena śobhitam || 243 ||\n \nhārakeyūrakaṭakabrahnasūtravibhūṣitam |\npralaṃbakarṇapāśāntaviśrāntaśubhakuṇḍalam || 244 ||\n \nlalāṭatilakopetaṃ puṣpakarṇāvataṃsakam |\nratnāṃgulīyakopetaṃ śiṃjinīraṃñjitāṃghrikam || 245 ||\n \nanyairābharaṇairdivyairbhūṣitaṃ sarpabhūṣaṇam |\nnīlāṃbaradharaṃ nīlavāravāṇavirājitam || 246 ||\n \nphullaraktotphaladalasragbhirmaṇḍitakandharam |\ntathāvicitrakusumasragbhiranyābhirujjvalam || 247 ||\n \nananto vāmakaṭako yajñasūtraṃ tu vāsukiḥ |\ntakṣakaḥ kaṭisūtraṃ tu hāraḥ kārkoṭakastathā || 248 ||\n \npajho pakṣiṇakarṇe tu mahāpajhastu vāmataḥ |\nśaṃkhaḥ śiraḥ pradeśe tu gulikaca bhūjāntare || 249 ||\n \netairaṣṭoragairādyairbhūṣitaṃ bhujagottamaiḥ |\nanantaḥ śuklavarṇābhaḥ raktavarṇastu vāsukiḥ || 250 ||\n \ntakṣakaḥ pītavarṇaābho dhūmraḥ kārkoṭakastathā |\nśaṃkhastuhinavarṇābho gulikastvalisannibhaḥ || 251 ||\n \npajhaḥ pajhasamānābho mahāpajhastu piṃgalaḥ |\npañcavarṇairlikhedevaṃ devaṃ pañcāyudhaṃ tathā || 252 ||\n \ncakraṃ khaṅgaṃ śaraṃ caiva śaṃkhaṃ śārṅgaṃ gadāṃ kramāt |\npaṭordhve hayubhaye pārśve vilikhecca yathāvidhi || 253 ||\n \ntadadho dakṣiṇe bhāge vahvimaṇḍalamālikhet |\ntadvallikhedvāmabhāge svastikaṃ lakṣaṇānvitam || 254 ||\n \nlepayet paṭaśeṣaṃ tu śyāmalenāsitena vā |\nvicitrapuṣpasaṃyuktapatravallīsamanvitam || 255 ||\n \nevaṃ śilpivareṇaiva kārayeddeśikottamaḥ |\nśūdreṇa vā dvijaśreṣṭha dīkṣitena yathāvidhi || 256 ||\n \nkulālenāthavā mantrī kārayet kuśalena ca |\nsāmānyalakṣaṇaṃ hyetat kīrtitaṃ dvijasattama || 257 ||\n \naṅgulādivibhāgena viśeṣaṇavadhāraya |\naṣṭādhikaśataikāṃśādyadbiṃbeṃ'gulamīritam || 258 ||\n \ntatraiva mūlabiṃbotthairaṅgulaiḥ parikalpayet |\ntadvāhanasya mānaṃ tu vibhāgamavadhāraya || 259 ||\n \ntasya biṃbasamutthena tālena mukhamaṇḍalam |\ndvyaṃgulaṃ tu lalāṭordhvaṃ jaṭābandho dvilocanam || 260 ||\n \ndvyaṃgulenonnataṃ kaṇṭhaṃ uraḥ pañcāṃgulaṃ smṛtam |\naṣṭāṃgulaṃ tadudaraṃ kaṭiḥ pañcāṃgulonnatā || 261 ||\n \nnavāṃgulonnatāvūrū jānunī dvyaṃgule smṛte |\naṣṭāṃgulocchrite jaṃdhe dvyaṃgule pādapiṇḍike || 262 ||\n \nśamamekaṃ kalāhīnaṃ tadgrīvāyāsca veṣṭanam |\nbiṃbatulyā parijñeyā sarvadāsyāṃgavistṛtiḥ || 263 ||\n \ndviṣaḍbhāgādikaṃ viddhi veṣṭanaṃ hyudarasya vā |\nparidhiḥ kaṭideśasya caturṇetrādhikastu vai || 264 ||\n \nbiṃboktasadṛśaṃ biddhi tadūrvomūlaveṣṭanam |\ntadeva jaṃghāmadhyasya jaṃghānatsya tadeva hi || 265 ||\n \npādaḥ pañcakalāyāmaścaturaṃgulavistṛtaḥ |\ntryaṃgulaṃ pārṇṇideśāccāpyaṃguṣṭhau ca kalāsamau || 266 ||\n \nvijñeyāstvaṃghridairghyā yavonāṃgulayaḥ kramāt |\nnābhirandhraṃ suvistīrṇaṃ dvyardhalocanavistṛtam || 267 ||\n \ntadvāhumastakaṃ viddhi ucchrāyeṇa dvilocanam |\nbhujopabhujayugmaṃ yat taddvitālasamaṃ smṛtam || 268 ||\n \nmadhyamāṃguliparyantaṃ maṇibandhānnavāṃgulam |\ntrikalaḥ pāṇivistārastannakhā niśitonnatāḥ || 269 ||\n \nkalārdhenādhikaṃ bāhostadardhaṃ bāhuveṣṭanam |\nbiṃboktāṃśadvayenaiva stanabhūrlocanena tu || 270 ||\n \nvṛttavaipulyamānena locane pajhapatravat |\nbhrūyugmaṃ nārasiṃhoktaṃ ghrāṇāgraṃ śukacañcuvat || 271 ||\n \nkalārdhamānadīrdhaṃ ca tadvaṃśaṃ gajapṛṣṭhavat |\nsvāyāmadīrdhaṃ tatpakṣayugalaṃ kukṣideśagam || 272 ||\n \ntadeva dairghyādardhena vistṛtaṃ haṃsapakṣavat |\nsvapakṣamānāddviguṇaṃ tatpucchaṃ śataśākhinaḥ || 273 ||\n \nsapakṣamevamāyāmaṃ sātyaṃ tvavayabānvitam |\nsarveṣāṃ viddhi sāmānyaṃ viśeṣākhyamathocyate || 274 ||\n \nūru dvayānnayeddhrāsamaṅgulānāṃ trayaṃ tathā |\njaṃghākāṇḍocchriteḥ kuryājjaṅghābhyāṃ cātra veṣṭanam || 275 ||\n \nbiṃbākhyamaṇibandhasya samaṃ mūlānmahāmate |\njaṃghādeśāttadardena saha cārdhāṅgulena tu || 276 ||\n \npāde jālaṃ parijñeyaṃ vistāreṇa ṣaḍaṃgulam |\nśeṣaṃ satyodittaṃ sarvaṃ sarveṣāṃ viddhi sarvadā || 277 ||\n \nkintu pādotthitau pakṣau dairghyāttaddalavistṛtau |\neṣāṃ coḍḍīyamānānāṃ sāyāmā pakṣavistṛtiḥ || 278 ||\n \npañcānāṃ ca parijñeyā sthitānāmardhalakṣaṇā |\npaṭe tu likhyamāne tu pakṣadairghyaṃ tu pārśvayoḥ || 279 ||\n \nyāvat paṭasamāptiḥ syāt pakṣāstvagrasamanvitāḥ |\nsaṃkhyātāḥ saṃkhyayā vipra pacca saptādyayugmayā || 280 ||\n \nyadvā biṃboktamārgeṇa aṣṭottaraśatāṃgulaiḥ |\nsatyādīnāṃ tu paccānāṃ aṃgapratyaṃgakalpanā || 281 ||\n \nyadvā madhyāṃgulairmadhyaparvadairdhyasamutthitaiḥ |\ndeśikīyairaṃgulaistu sanairaṣṭābhireva ca || 282 ||\n \nsatyādīnāṃ tu pañcānāṃ mānaṃ kuryāttu deśikaḥ |\nmūlabiṃbasya bāhvanto nābhyanto vā taducchrayaḥ || 283 ||\n \nmānametattu kathitamunmānamavadhāraya |\ngaruḍasya paṭasthasya satyādīnāṃ tathā yadā || 284 ||\n \nmadyamāṃgulamadyasthadīrghaparveṇa kalpayet |\ndeśikhīyena mānaṃ tu aṣṭottaraśatāṃgu laiḥ || 285 ||\n \nśiraḥprabhṛti pādāntaṃ tadāconmānamucyate |\naṃgulatritayaṃ mūrghni mukhaṃ ṣaḍgolakaṃ bhavet || 286 ||\n \nkaṇṭhaṃ tryaṃgulamānaṃ syāt tadadho dvādaśāṃgulam |\nstanāntaraṃ samārabhya nābhyantaṃ ṣaṭkalaṃ bhavet || 287 ||\n \ntadadhaḥ kaṭiparyantaṃ bhavedaṃgulapañcakam |\ntadadho yoniparyantaṃ aṃgulānāṃ ca saptakam || 288 ||\n \njānvantaṃ dvādaśakalaṃ tryaṃgulaṃ jānumaṇḍalam |\ntadadho gulphakāntaṃ tu bhaveddvādaśagolakam || 289 ||\n \ntryaṃgulaṃ gulphamānaṃ syāt pramāṇaṃ kramataḥ śrṛṇu |\nmukhabhāge |़kṣisūtrāntaṃ upariṣṭāddvigolakam || 290 ||\n \ntathā nāsāpuṭāntaṃ ca cibukāntaṃ tathaiva ca |\nṣaṭkalaḥ karṇasūtrāntaṃ madhyato mukhavistaraḥ || 291 ||\n \nnavāṃgulo hyadhobhāge lalāṭāṃśe daśāṃguliḥ |\nkeśabhrūrekhayormadhyamekāṃgulamidaṃ bhavet || 292 ||\n \nakṣibhruvorantaraṃ syāt sapādāṃgulivistaram |\nnetrāyāmastu pādonamaṃgulatritayaṃ bhavet || 293 ||\n \ntadvistārastu pādonamaṃgulidvitayaṃ bhavet |\nekāṃgulaṃ tārakaṃ syānnāsāyā mūlavistaraḥ || 294 ||\n \ndvyaṃgulaṃ madhyataḥ sāṃśaṃ tat tryaṃgulamadho bhavet |\ntadagrāyāma ekaḥ syāt tadardhaṃ vistṛtirbhavet || 295 ||\n \nāsyāyāmo dvigolaḥ syāt tadvistāroṃ'gulo bhavet |\nsādharoṣṭhaṃ tadoṣṭhaṃ syādvyāyāmo dvyaṃgulaṃ bhavet || 296 ||\n \nsapādo daṃṣṭrayormaghye tayorāyāma īritaḥ |\nsapādamaṃgulaṃ vipra vistārothāṃgulo bhavet || 297 ||\n \nmūladeśe tayoragrau śitau candradalāgravat |\npaṃcāṃgulaṃ kaṇṭhadairghyaṃ vistāro golakaṃ bhavet || 298 ||\n \npaḍaṃgulaṃ pādadairtryaṃ karṇaādhāraścatuṣkalaḥ |\nsārdhāṃgulaḥ syāttadadhovakṣaḥ pīṭhordhvadeśataḥ || 299 ||\n \naṣṭādaśakalastāro bāhuvyāsāvadhi dvija |\ntadadhaḥ kakṣaparyantaṃ tāro dvādaśagolakaḥ || 300 ||\n \ntadadhobhāgavistāraḥ sāṃgulaṃ navagolakam |\nudarasya tu vistāra ekaviṃśāṃgulo bhavet || 301 ||\n \ntatraikāṃgulisannāhaṃ nābhivṛttaṃ suśobhanam |\nśroṇībhāgasya vistāraḥ sāṃgulaṃ navagolakam || 302 ||\n \nūrumūlasya vistārastrayodaśāṃgulo bhavet |\ntanmadhye vistṛtirvipra dvādaśāṃgulasammitā || 303 ||\n \nsaptāṃgulamupasthaṃ syāt trikalā jānuvistṛtiḥ |\nadhaḥ pañcāṃgulaṃ sārdhaṃ paddairdhyaṃ saptagolakam || 304 ||\n \naṅguṣṭhāgrāvadhiryāvat pārpṇyoḥ prabhṛti tatra tat |\naṅguṣṭhaṃ tryaṃgulaṃ sārdhaṃ anyā aṃgulayaḥ kramāt || 305 ||\n \naṅgulāṣṭāṃśahīnāḥ syuḥ aṃguṣṭhasya tu vistṛtiḥ |\nsārdhāṃgulā tadanyāsāṃ kramānnyūnā tu pūrvavat || 306 ||\n \naṃguṣṭhanakhadairvyaṃ tu sāṃśamekāṅgulaṃ bhavet |\ntadvistārastripādaḥ syāt tadanyā hrāsayet kramāt || 307 ||\n \nkanīyo nakhadairvyaṃ tu yadā cārdhāṃgulaṃ bhavet |\ntadvistārastadardhaṃ syādaṃgulīmūladeśataḥ || 308 ||\n \ncaraṇasya tu vistāraḥ sārdhapañcāṃgulo bhavet |\npañca madhye pārṣṇibhāge sārdhaṃ tu caturaṃgulam || 309 ||\n \nśākhāpārśve taducchrāyastryaṃgulaṃ parikīrtitam |\nmadhyatastadbhavet sārdhaṃ bhujayoratha tacchṛṇu || 310 ||\n \nskandhāgrāt kūparāntaṃ ca caturviṃśāṅagulo bhabet |\nbhujāyāmosya mūlasya vistāraḥ syāt ṣaḍaṃgulam || 311 ||\n \ntadadhaḥ pañcakaṃ sārdhaṃ kūrparānnavagolakam |\nmaṇibandhāvasānaṃ syāddairghyaṃ kūrparavistṛtiḥ || 312 ||\n \nsārdhaṃ ṣaḍaṅagulaṃ vipra maṇibandhādikaṃ bhavet |\naṃgulatrayavistāraṃ karāgraṃ ṣaṭkalāyatam || 313 ||\n \nvistāro dvikalaḥ prekto vāme tu dvyaṃgulaṃ bhavet |\ndṛśyaṃ tirohitaṃ cānyaddvayaṃ dakṣakare tu vai || 314 ||\n \nmadhyamāṅguladairghyaṃ tu pañcāṃgulavinimitam |\nanāmitarjanīnyunaśākhānāṃ tu krameṇa tu || 315 ||\n \nardhārdhāṅagulahīnaṃ syādaṃgulaṃ madhyamārdhakam |\nmadhyamāṅaṣṭhayostāraḥ sārdhamekāṅlaṃ bhavet || 316 ||\n \ntarjanyanāmayorekaṃ kanīyasyāstripādakam |\nsārdhāṃgulaṃ nakhāyāmaṃ tadardhaṃ vistṛtirbhadet || 317 ||\n \nmakuṭasyocchrayo vipra bhavedaṣṭādaśāṃgulaḥ |\ntanmūlavistṛtirvipra ṣoḍaśāṃgulasammitā || 318 ||\n \nṣṭakalā madhyato jñeyā agratastrikalā bhavet |\nśikhāmaṇeḥ samucchrāyaṃ kalpayet sārdhamaṅlam || 319 ||\n \nvistāraḥ syāt sapādastatpakṣayāṇaṃ tritālakam |\nyadvā paṭāvasānaṃ syādyathāśobhānurūpataḥ || 320 ||\n \nekaikapakṣatistāraṃ tryaṃgulaṃ tryaṃgulaṃ bhavet |\nnāgānāmāsyadairghyaṃ tu sādhamekāṅgulaṃ bhavet || 321 ||\n \ntadvistāroṅagulaṃ vipra tatsaroṅagulavistṛtiḥ |\ndvyaṃgulaṃ tadadhastāt syāt vālamardhāṃgulaṃ tathā || 322 ||\n \nyathā krameṇa hīnaḥ syānnāgānāṃ bhogavistaraḥ |\nanantasya pradhānasya dairghyaṃ dvyaṃgulasammitam || 323 ||\n \ntattāraḥ sārdhamekaṃ syāddvayaṃ tadgalavistaraḥ |\ntadadho dvitayaṃ sārdhaṃ śīrṣāṇītaranāgavat || 324 ||\n \nvālāgramekavistāraṃ yathā syāt kalpayet tathā |\nnāgānā bhogadaighyasya mānaṃ kuryādyathāruci || 325 ||\n \ndairghyaṃ viṣṭarapajhasya pañcāśaccaturaṃgulam |\nṣaḍgolakastadvistāraḥ karṇikāyāḥ samāyatiḥ || 326 ||\n \nekaviṃśat kalāḥproktāstadvistārastrigolakaḥ |\nanyacca vainateyasya mānaṃ yadyat prakalpitam || 327 ||\n \nsusamaṃ yadvibhaktavyamaṣṭottaraśatāṃgulam |\nprāgvat tadaṃgulaṃ kṛtvā unmānādyaṃ prakalpayet || 328 ||\n \ntadaṃgulānusāreṇa nāgādyaṃ cāpi kalpayet |\nādyapakṣe tu nāgādyaṃ kuryādādyānusārataḥ || 329 ||\n \npañcāṃgabhūṣaṇāyuktaṃ vastrasraggandhavāsitam |\nevaṃ sarvaṃ samāpādya deśikaḥsusamāhitaḥ || 330 ||\n \ndhvajārohaṇanakṣatrāt pūrvedyuśca niśāmukhe |\nprayāyāt karmaśālāṃ ca sahito mūrtidhārakaiḥ || 331 ||\n \nlikhitaṃ paṭamālokya lakṣaṇaṃ suparīkṣya ca |\nśaṃkhadundubhinirghoṣaiḥ kāhaladhvanibhistathā || 332 ||\n \ngītaiśca vividhai ramyaiḥ śrutighoṣaiḥ pṛthagvidhaiḥ |\nsahadhvajapaṭaṃ tasmādānayenmukhamaṇṭape || 333 ||\n \npraviśyābhyantaraṃ mūlaviṃbasthaṃ parameśvaram |\nabhivādyārghyagandhādyaiḥ pūjeyat puṣpadhūpakaiḥ || 334 ||\n \nvisṛjya śilpinaṃ paścāt saṃprokṣyārdhyāṃbhasā paṭam |\nsiddhārthakānvitaiḥ puṣpaiḥ tāḍayedastramantritaiḥ || 335 ||\n \ndarśayeddevadevasya sammukhaṃ sādhakottamaḥ |\ndahanāpyāyanaṃ kuryāt vidhidṛṣṭena karmaṇā || 326 ||\n \nbhūyordhyagandhapuṣpādyaiḥ prapūjya parameśvaram |\ngiroccayā tvimaṃ mantraṃ baddhāṃjalikaraḥ paṭhet || 337 ||\n \nbhagavan puṇḍarīkākṣa sarveśvara jaganmaya |\ntvayā yathā tu kathitaṃ tathā kartuṃ na śakyate || 338 ||\n \nasvātantryādasāmarthyāt śraddhādīnāmabhāvataḥ |\ntasmānmānādisarveṣāṃ nyūnādhikyopaśāntaye || 339 ||\n \nsamālokaya netrāmyāṃ śītalābhyāṃ paṭasthitam |\nsarvadoṣāpahāribhyāṃ vainateyaṃ prasīda om || 340 ||\n \ndīkṣitānāṃ tato vipra haste datvā tu taṃ paṭam |\ncatuḥ pradakṣiṇīkṛtya tena sārdhaṃ tu deśikaḥ || 341 ||\n \nprathamāvaraṇe vāpi dvitīyāvaraṇepi vā |\npraviśedyajamānena prāsādāgrasthamaṇḍapam || 342 ||\n \ntatra nyastvā bhadraphīṭhaṃ tadūrdhve śālitaṇḍulaiḥ |\nvediṃ kṛtvā tu tatpṛṣṭhe bhadrākhyaṃ maṇḍalaṃ likhet || 343 ||\n \nvibhave sati vastraṃ tu samāstīrya tadūrdhvataḥ |\ntilarāśiṃ samutkīrya tanmadhye svastikaṃ likhet || 344 ||\n \ntasyopariṣṭāt saṃsthāpya prāsādābhimukhaṃ paṭam |\nupaviśyāsane paścādācāryaḥ susamāhitaḥ || 345 ||\n \nkaraśuddhyādi pūrvoktaṃ svadehārcanapaścimam |\nsarvaṃ khageśamantreṇa sāṃgena tu samācaret || 346 ||\n \ndvārsthatoraṇakuṃbhādiyajanaṃ prāgvadācaret |\ntataḥ puṇyāhaghoṣaṃ tu kārayet pūrvavaddvija || 347 ||\n \ngaruḍasyāgrataḥ prāgvat kumbhaṃ karakasaṃyutam |\nbhāramātropaklṛpte tu dhānyapīṭhe tu vinyaset || 348 ||\n \njaladroṇyādikaṃ pātraṃ gandhatoyaiḥ supūritam |\ndakṣiṇe karakasyātha viniveśya ca tatra tu || 349 ||\n \nsadyaśchāyācivasanamācaredgaruḍasya tu |\nsnapanānāṃ puroktānāṃ pūrvasminnavake dvija || 350 ||\n \nadhamādhamamārgeṇa snapanaṃ tu samācaret |\nagrato vainateyasya vedikopari saṃsthite || 351 ||\n \ndarpaṇe tu tataḥ paścānmuhūrte śobhane guruḥ |\nnayanonmīlanaṃ kuryāt prāguktenaiva vartmanā || 352 ||\n \nsarveṣāmapi sarpāṇāṃ netronmīlanamācaret |\nprāgvat saṃśuddhadehastu śilpī prakaṭatāṃ nayet || 353 ||\n \nsarvaṃ tu pūrvavat kuryānnetrayoḥ pūraṇādikam |\nkumbhe ca karake caiva āsanaṃ parikalpya ca || 354 ||\n \nkumbhe garuḍamāvāhya karake mantramastrapam |\npūjayitvārghyagandhādyaistato dikkalaśāṣṭakaiḥ || 355 ||\n \nindrādilokapālāṃstu prādakṣiṇyena pūjya ca |\nbhittisaṃsecanaṃ kṛtvā bhūyaḥ saṃsthāpya tatra tu || 356 ||\n \ntato dhvajapaṭe prāgvadāsanaṃ parikalpya ca |\ntato garuḍamantraṃ tu sahasrādityabhāsvaram || 357 ||\n \nsarvarogapraśamanaṃ sarvopadravanāśanam |\nsarvasiddhipradaṃ nṝṇāṃ sarvadāridryanāśanam || 358 ||\n \nhṛdayādrecya viprendra paṭasthagaruḍe nyaset |\nsakalīkaraṇaṃ kṛtvā sannidhiṃ ca samācaret || 359 ||\n \nsannirodhaṃ ca sāmmukhyaṃ mudrābandhaṃ tathaiva ca |\nlayayāgaṃ bhogayāgaṃ yathāvaddvijasattama || 360 ||\n \nsarvaṃ garuḍamantreṇa sāṃgena tu samācaret |\nkumbhe ca karake caiva paṭe ca kramayogataḥ || 361 ||\n \nmahatā vibhavenaiva pūjanaṃ tu samācaret |\nalaṃkārāsanāntaṃ ca yathoktena krameṇa tu || 362 ||\n \nkṛtvā saṃpūjanaṃ vipra garuḍasya tataḥ param |\nprāsādābhyantare vipra deśikānumatena tu || 363 ||\n \nanyena guruṇā yadvā sādhakena viśeṣavat |\npūjanaṃ kārayet samyaṅmūlamūrtigatasya ca || 364 ||\n \nyātrāmūrtigatasyāpi vibhordānāntameva ca |\nsnapanaṃ garuḍasthasya viśeṣārcanapūrvakam || 365 ||\n \ntatparaṃ vainateyasya bhojyāsanapurassaraiḥ |\nvividhairmadhuparkāntaṃ hṛdyaiḥ sakalamūlakaiḥ || 366 ||\n \nannairatiprabhūtaiśca tathānyairvividhairapi |\nbhogairiṣṭvā japāntaṃ ca pūrvavat kramayogataḥ || 367 ||\n \nsaṃpradānaṃ pṛthak kuryāt kāribhyastu yathāvidhi |\nmantrāstrakumbhayordattamācāryebhyo dadet tataḥ || 368 ||\n \npaṭasthasyāpi naivedyaṃ kiṃcidādāya pātragam |\ndeśikaḥ svayamādadyād gurvādibhyopi vai dadet || 369 ||\n \nmūlabiṃbasthitasyāpi yātrābiṃbasthitasya ca |\ndevasya madhuparkādyairnaivedyaṃ viniveditam || 370 ||\n \ndāpayeddeśikādibyastato homaṃ samācaret |\nkuṇḍaṃ salakṣaṇaṃ kṛtvā prāgbhāge garuḍasya tu || 371 ||\n \ntatrānalaṃ ca saṃskṛtya āvāhya vihageśvaram |\nsamidhāṃ saptakaṃ hutvā śāntyarthaṃ tu tilairghṛtaiḥ || 372 ||\n \nāhutyaṣṭottaraśataṃ hutvā pūrṇāṃ nivedayet |\nyadvā naimittike kuṇḍe homaṃ kuryāttu deśikaḥ || 373 ||\n \ntatastu yajamānāya snānādyaiḥ prayatātmane |\ngaruhasya paṭasthasya naivedyaṃ yanniveditam || 374 ||\n \ntatra kiṃcit samādāya datvā vai deśikaḥ svayam |\ntattacchiṣṭaṃ tu naivedyaṃ kṛtvā tu kabalaṃ pṛthak || 375 ||\n \nnārīṇamaprajānāṃ tu narāṇāṃ rogiṇāmapi |\ndadyādgaruḍamantraṃ tu dhyāyamānaḥ samāhitaḥ || 376 ||\n \nprāṅmukhaṃ prāśayitvānnaṃ tattīrthaṃ tvatha pāyayet |\nevaṃ kṛtvādhivāsaṃ tu jāgareṇa nayenniśām || 377 ||\n \ntataḥ prabhāte susnātasvācānto deśikottamaḥ |\nnityārcanaṃ vibhoḥ kṛtvā viśeṣayajanaṃ tathā || 378 ||\n \nvainateyaṃ tato'bhyarcya kumbhapūrvaṃ yathāvidhi |\nmahāhavirnivedyātha homaṃ kṛtvā tu pūrvavat || 379 ||\n \ntataścaturthāvaraṇe antarā gopurasya tu |\ncaturhastaṃ dvihastaṃ vā dhvajapīṭhaṃ samantataḥ || 380 ||\n \nsārdhahastocchritaṃ vipra hastocchritamathāpi vā |\nśilābhiriṣṭakābhiśca pavkābirvā yathāruci || 381 ||\n \nkhātaṃ kuryāttu tanmadhye yāvadbhūmitalaṃ dvija |\ntṛtīyāvaraṇe vāpi balipīṭhādbahirdvija || 382 ||\n \ndvitīyāvaraṇe vā tadbhavet kālānurūpataḥ |\nuttare dhvajapīṭhasya pūrvasyāṃ diśi vā dvija || 383 ||\n \nśāyayettu dhvajastaṃbhaṃ dhvajayaṣṭisamanvitam |\npūrvāgramuttarāgraṃ vā lakṣaṇāḍhyaṃ suśobhanam || 384 ||\n \nantassāro bahissāro nissāraśca tridhā bhavet |\ncaṃpako devadāruśca candanaḥ khadirastathā || 385 ||\n \nsālavṛkṣaśca bimvaśca kakubhālakau yathā |\nityevamādayo vṛkṣā antassārā udāhṛtāḥ || 386 ||\n \nkramuko nālikeraśca hintālastāla eva ca |\nveṇuścāpi bahissārāḥ praśastā dhvajakarmaṇi || 387 ||\n \nkiṃśukādyāstu ye vipra nissārāḥ samudāhṛtāḥ |\nnissāraṃ varjayet staṃbhaṃ sarvadā dhvajakarmaṇi || 388 ||\n \nārdraṃ navaṃ ṛjuṃ snigdhaṃ vakrasphoṭanavarjitam |\nayugmaparvakaṃ śuddhaṃ satvacaṃ susthiraṃ dvija || 389 ||\n \ngrāhayitvā dhvajastambhaṃ śāstradṛṣṭyā parīkṣayet |\naśītitālaṃ mukhyaṃ syānmadhyamaṃ ṣaṣṭitālakam || 390 ||\n \npañcāśattālamadhamaṃ pañcatālādhikaṃ tu vai |\nmadyamottamamuddiṣṭaṃ pañcāśattālasammitam || 391 ||\n \npañcatālavihīnaṃ tadbhavenmadhyamamadhyamam |\nmadhyamādhamamuddiṣṭaṃ dviṃviṃśattālasabhmitam || 392 ||\n \nsaptatriṃśacca tālānāṃ pañcatriṃśattathaiva ca |\ndvātriṃśacca trayaṃ vipra adhamottamapūrvakam || 393 ||\n \nmātrāṃgulavaśenātra pramāṇaparikalpanam |\nsaṃbhave sati viprendra śatatālaṃ prakalpayet || 394 ||\n \nanyacca navabhedaṃ tu pramāṇamadhunocyate |\nkarāṇāṃ pañcaviṃśacca trayoviṃśattathaiva ca || 395 ||\n \nekaviṃśacca viṃśacca tadekonaṃ ca sattama |\naṣṭādaśa tatonyacca tathā ṣoḍaśakaṃ dvija || 396 ||\n \ntripañca ca krameṇaiva navakaṃ parikīrtitam |\nmānāṃgulena mānaṃ syāt trividhena yathāvalam || 397 ||\n \ntadabhāve tu mānaṃ syādatra mātrāṃgulena vā |\nprāsādaśikharāgroccaṃ prāsādoccamathāpi vā || 398 ||\n \nkaṇṭhoccaṃ gopuroccaṃ vā yathāvittānurūpataḥ |\ndhvajastaṃbhasya mūlāntu nāhaṃ tu navadhā bhavet || 399 ||\n \nmūle dvādaśatālaṃ tu navatālaṃ tu saptakam |\ntanmadhye ṣaṣṭhatālaṃ tu pañcatālaṃ tathā bhavet || 400 ||\n \ntadagraṃ pañcatālaṃ tu catustālaṃ dvitālakam |\ndvādaśāṃgulamānena nāhamaṣṭāṃgulaṃ bhavet || 401 ||\n \ncaturviṃśaddaśaguṇaṃ snaṃbhanāhana vai dṛḍham |\ntridhā vibhajya tat staṃbhaṃ tridhā kṛtvā tṛtīyakam || 402 ||\n \nadhobhāge hyadhastācca madhyabhāge tu madhyataḥ |\nagrato hayūrdhvabhāge tu yajñakāṣṭhavinirmitam || 403 ||\n \nmasūgkatrayaṃ kṛtvā suṣiratrayasaṃyutam |\ndaṇḍayaṣṭiniveśārthaṃ suvṛttaṃ pārśvayordvija || 404 ||\n \nphaiṇakāhastamānācca dvinavāṃgulivistṛtāḥ |\nmūladeśegradeśe tu caturaṃgulavistṛtāḥ || 405 ||\n \ndvitālaṃ sārdhatālaṃ tu ekatālaṃ tu vā dvija |\ntyaktvā staṃbhāgrato vipra nyasedagramasūrakam || 406 ||\n \nanyaddvayaṃ samudite sthāne samyaṅniveśya ca |\nyadvā staṃbhāgrataḥ prāgvannyasedūrdhvamasūrakam || 407 ||\n \nadho hastadvayaṃ sārdhaṃ tyaktvā madhyamasūrakam |\ntadadhastu tathā tyaktvā nyasedanyamasūrakam || 408 ||\n \nevaṃ tālatrayaṃ tyaktvā tatastasminniveśayet |\ndhvajayaṣṭiṃ dṛḍhāṃ ṛjvīṃ lohayantrasamanvitām || 409 ||\n \nveṣṭayeddarbhamālābhirdhvajadaṇḍaṃ pradakṣiṇam |\nevaṃ kṛtvā dhvajastambhaṃ prokṣayedastravāriṇā || 410 ||\n \ndhvajapīṭhasthite garte ratnadhānyāni nikṣipet |\ndeśikastārkṣyamantreṇa tato brāhnaṇasattamaiḥ || 411 ||\n \nśūdrairvā dīkṣitairvipra devadāsairathāpi vā |\nśaṃkhabheryādinirdhoṣagītavāditrasaṃyutam || 412 ||\n \nsthāpayettu dhvajastaṃbhaṃ tasmin garte ṛjusthitam |\nprāsādābhimukhaṃ sthāpya vālukābhiśca pūrayet || 413 ||\n \nhastipādādibhiḥ kṛtvā sudṛḍhaṃ ca yathā bhavet |\nyadvā rajanyāṃ pūrvasyāṃ kṛtvā staṃbhādhivāsanam || 414 ||\n \nadyatve sthāpayet paścāda gatvā garuḍasannidhim |\nrathe vā kuṃjare yāne dhvajamāropya yatnataḥ || 415 ||\n \nprabhayā citrakusumaiḥ kṛtayā bhūṣayed dhvajam |\nvāsovibhūṣaṇaiḥ sragbhirvicitrābhiśca pūjayet || 416 ||\n \ncchatracāmarapūrvaiśca māyūravyajanaistataḥ |\nvicitraistālabantaścai ātapatrairmanoharaiḥ || 417 ||\n \nketudaṇḍervicitraiśca dukūlapaṭaśobhitaiḥ |\ncaturvedamayoddhoṣaiḥ stotraghoṣasamanvitaiḥ || 418 ||\n \ngītakairvividhairvādyaiḥ śaṃkhakāhalaniḥsvanaiḥ |\nbherīmṛdaṅgapūrvāṇāṃ dhoṣairanyaiśca maṃgalaiḥ || 419 ||\n \nbrāhnaṇairdhriyamāṇaiśca sāṃkuraiḥ pālikāgaṇaiḥ |\nsuveṣagaṇikāsaṃdhaistathā bhaktajanaiḥ saha || 420 ||\n \nkṣvelitāsphoṭitairyuktaṃ jayaśabdasamanvitam |\nprathamāvṛtimārabhya rathyāvaraṇapaścimam || 421 ||\n \nbhrāmayitvā krameṇaiva sarvāṇyāvaraṇāni ca |\ngrāmaṃ pradakṣiṇaṃ nītvā grāmamadhye sthito dhvajam || 422 ||\n \nśrāvayeccaturo vedān setihāsapurāṇakān |\nsauparyaṇarmāpa vai sūktaṃ tatra saṃdarśayet punaḥ || 423 ||\n \ngeyaṃ nṛttaṃ ca vādyaṃ ca ātodyaṃ ca caturvidham |\nupahārāṃśca mālyādīn tāmbūlān vinivedya ca || 424 ||\n \ntataḥ praveśayedvipra prāsādaṃ garuḍadhvajam |\naṃkurārpaṇapūrve tu utsave dvijasattama || 425 ||\n \ngaruḍasya paṭasthasya paścādbhāge yathāvidhi |\ntadrātrau balisaṃyuktaṃ yātrābiṃbaṃ paribhramet || 426 ||\n \nsādhanāderasaṃpatteḥ pṛthaṅanetumaśakyataḥ |\ntatrāpi sati yogyatve pṛthageva paribhramet || 427 ||\n \nanyatra kevalaṃ vipra dhjameva nayet sadā |\npattane nagare vāpi balibhramaṇasaṃyutaḥ || 428 ||\n \nutsavo vihito yatra tatra vai garuḍadhvajam |\nbhrāmayeddvitaye tasmin yātrābiṃbasamanvitam || 429 ||\n \ntanmātrāṇāṃ yogyatāyai pavitrīkaraṇāya ca |\ngrāme tena ca vai sārdhaṃ bhrāmayedbiṃbamautsavam || 430 ||\n \nevaṃ pradakṣiṇaṃ nītvā dhāma grāmādikaṃ tathā |\ndhvajaṃ tu maṇḍape sthāpya na kṛtaṃ yadi pūrvataḥ || 431 ||\n \nsthāpanaṃ dhvajadaṇḍasya sthāpayitvā tu tattadā |\nprāsādaṃ saṃpraviśyātha yātrābiṃbaṃ viyeṣataḥ || 432 ||\n \nvicitrairvasanai ramyaiḥ bhūṣaṇairvividhairapi |\nmālyaiśca vividhai ramyairalaṃkṛtya tataḥ param || 433 ||\n \nśibikādau samāropya sarvasādhanasaṃyutam |\nBāsthānamaṇḍape nītvā dhvajapīṭhasya sammukham || 434 ||\n \nsauvarṇe viṣṭare ramye talpādyaṃgopaśobhite |\nvicitreṇa vitānena upariṣṭādvibhūṣite || 435 ||\n \nsanniveśya tataḥ paścādācāryaḥ susamāhitaḥ |\nsādhakādyaiḥ parivṛto hyādāya garuḍadhvajam || 436 ||\n \nsaha śaṃkhaninādādyaiḥ prādakṣiṇyena yogataḥ |\ndhvajapīṭhe samānīya staṃbhaṃ prakṣālya sajjalaiḥ || 437 ||\n \nvibhave sati vastreṇa saṃveṣṭya dhvajadaṇḍakam |\ngaruḍaṃ pūjayitvā tu puṣpāṃjalipurassaram || 438 ||\n \narghyaṃ pādyaṃ tathācāmaṃ gandhaṃ mālyaṃ ca dhūpakam |\napūpān pṛthukāṃścāpi pānakaṃ tarpaṇaṃ tathā || 439 ||\n \nnālikerajalairyuktamācāmaṃ tadanantaram |\nkarpūrādisamopetaṃ datvā tāmbūlamuttamam || 440 ||\n \ntanmudrāṃ darśayitvā tu rajjumādāya vai dṛḍhām |\ntribṛtkṛtaistu kārpāsasūtrairatidṛḍhaiḥ kṛtām || 441 ||\n \nyaṣṭyagrasaṃsthite yantre yojayitvā tayā tataḥ |\ndhvajasya śikharaṃ vipra bandhayet sudṛḍhaṃ yathā || 442 ||\n \nbāladhvajena sahitaṃ ghaṇṭayā ca samanvitam |\npuṇyāhaṃ vācayitvā tu saṃprokṣyāstrodakena tu || 443 ||\n \nmahākumbhasthatoyena saṃprokṣya garuḍaṃ tataḥ |\nmahākumbhasthagaruḍaṃ paṭasthe tu niveśayet || 444 ||\n \nstambhamūle samutkīrya sāstrakumbhajalaṃ tataḥ |\nkalaśāṣṭakatoyaṃ ca stambhamūle vinikṣipet || 445 ||\n \nācarya mantranyāsaṃ tu puṣpāṃjalipurassaram |\nsannidhiṃ sannirodhaṃ ca sāmmukhyaṃ ca samācaret || 446 ||\n \nasmāddināt samāramya yāvattīrthadināntimam |\nsannidhiṃ kuru pakṣīndra rājño janapadasya ca || 447 ||\n \ngrāmasya yajamānasya vaiṣṇavānāṃ viśeṣataḥ |\ntuṣṭaye puṣṭaye caiva sarvaśatrujayāya ca || 448 ||\n \ntrprapamṛtyujayārthaṃ ca vihageśa prasīda om |\niti vijñāpya pakṣīndraṃ vikirete kusumāṃjalim || 449 ||\n \npūrvāhne vātha madhmāhne muhūrte śobhane guruḥ |\nrajjunārohayedvīśaṃ dhvajasthamanucintayan || 450 ||\n \nrajjuṃ ca bandhayet staṃbhe prādakṣiṇyakrameṇa tu |\nprāsādābhimukhaṃ stambhe sthāpayedgaruḍadhvajam || 451 ||\n \nvihageśvarabiṃbaṃ ca stambhāgre yojayenna vā |\nsannidhau devadevasya gatvā puṣpāṃjaliṃ kṣipet || 452 ||\n \njñānato'jñānato vāpi yathoktaṃ na kṛtaṃ mayā |\ntat sarvaṃ pūrṇamevāstu sutṛpto bhava sarvadā || 453 ||\n \nomacyutakṣa jagannātha mantramūrte janārdana |\nrakṣa māṃ puṇḍarīkākṣa kṣamasvāja prasīda om || 454 ||\n \niti vijñāpya deveśaṃ yātrāmūrtigataṃ vibhum |\nanyatra maṇḍape nītvā viśeṣārcanapūrvakam || 455 ||\n \nprabhūtānnaṃ nivedyātha sarvaṃ havanapaścimam |\nkṛtvā yathākrameṇaiva prāsādaṃ tu praveśayet || 456 ||\n \ndhvajapīṭhopariṣṭāttu staṃbhamūle prakalpayet |\naṣṭapatraṃ tu kamalaṃ caturāvaraṇānvitam || 457 ||\n \nsakarṇikaṃ yathā stambhaḥ karṇikāstho virājate |\ncaturaṃgulavistārāstāvanmānena connatāḥ || 458 ||\n \nkartavyā mekhalāḥ sarvāścaturaśrā dvijottama |\nstaṃbhamānaṃ vinā pajhaṃ ṣa़ḍaṃgulasamanvitam || 459 ||\n \ntāvadvistārasaṃyuktaṃ mekhalopari vinyaset |\npīṭhordhve tu prapāṃ kuryāt catustaṃbhasamanvitām || 460 ||\n \nyadvā staṃbhāṣṭakopetāṃ ṣoḍaśastaṃbhasaṃyutām |\ncatustoraṇa saṃyuktāṃ darbhamālāpariṣkṛtām || 461 ||\n \nbhūṣitāṃ tu patākādyairbāhye yavanikānvitām |\ndīpān pradīpayettatra anirvāṇān samantataḥ || 462 ||\n \ntadvāsarāt samārabhya puṣpayāgādināntimam |\ntrisandhyamarcanaṃ kuryāt saviśeṣaṃ japāntimam || 463 ||\n \nutsavārambhadivasāt trisaptadinamācaret |\npūjālopo na kartavyo dviguṇīkṛtya ācaret || 464 ||\n \nbalikāle baliṃ dadyādasyāpi prativāsaram |\npradoṣe samanuprāpte yātrabiṃbagarta vibhum || 465 ||\n \nalaṃkṛtya yathānyāyaṃ nayedāsthānamaṇṭapam |\nbhadrāsane samāropya vibhavena tu pūrvavat || 466 ||\n \nkṛtvā homāvasānaṃ tu bherītāḍanamācaret |\nagratastu vibhoḥ sthāpya bherīṃ vai dhānyaviṣṭare || 467 ||\n \ntatpūrve śaṃkhanikaraṃ vahnau kāhalasaṃcayam |\nyāmye tu maddalaṃ tantrīṃ vaṃśayuktāṃ tu yātudik || 468 ||\n \nvāruṇyāṃ tu mṛdaṃgaṃ ca ḍuḍḍukasaṃyutam |\nvāyavye jhallarīṃ nyasya kāṃsyatālasamanvitām || 469 ||\n \npaṭahaṃ hrasvapaṭahaṃ some ḍuḍḍukasaṃyutam |\neśānyāṃ ḍuḍḍukāṃ jhallīṃ hastadyaṃṭāsamanvitāt || 470 ||\n \nteṣāṃ bāhye tu viprendra dakṣiṇe gaṇikājanam |\nnyasenmaṃgalagānārthaṃ tatpāśve mantragāyakān || 471 ||\n \nnartakānagrataḥ sthāpya uttare vandibṛndakān |\nsve sve sthāneṣu saṃsthāpya anyān vai vādyakovidān || 472 ||\n \nevaṃ krameṇa saṃsthāpya saṃbhavānuguṇaṃ dvija |\nvāsasā veṣṭayedvāpi bherīṃ vittānurūpataḥ || 473 ||\n \nśabdavigrahamākāśaṃ bheryāṃ saṃsmṛtya pūjayet |\nkoṇaṃ taddākṣiṇe sthāpya vāyuṃ tatra supūjayet || 474 ||\n \ntataḥ pāraśavaṃ snānaṃ darbhapāṇimalaṃkṛtam |\nupavītādisaṃyuktaṃ agrataḥsthāpya vīkṣayet || 475 ||\n \nastreṇa prokṣayet paścādarghyatoyena tatparam |\ntenaiva tāḍayedbairīṃ gītanṛttapurassaram || 476 ||\n \nśaṃkhavādyādi saṃyuktaṃ mathavā deśikaḥ svayam |\nmuhūrte śobhane prāpte tāḍayitvā tu berikām || 477 ||\n \nkoṇena prathamaṃ dhyāyan hayagrīvaṃ janārdanam |\ntristhānādiṣu devānāṃ tridhā vai tena tāḍayet || 478 ||\n \ntataḥ pāraśavenaiva tāḍayettu yathecchayā |\ndevatāvāhanīṃ gādhāṃ saṃskṛtāṃ prākṛtāṃ tu vā || 479 ||\n \ndrāmiḍīṃ vā yathecchātastadā saṃśrāvayedvibhum |\ntatkāle devatānṛttaṃ tattadgītādisaṃyutam || 480 ||\n \ndarśayeddevadevasya devatānāṃ sutṛptaye |\ntatastu devadeveśaṃ garbhagehe praveśayet || 481 ||\n \npāyasaṃ droṇamānaṃ tu samādāyātha pātrataḥ |\ntathārghyagandhamālyādi dhūpaṃ tāṃbūlameva ca || 482 ||\n \nprāsādadvāramārabhya bahirdvārāvasānakam |\nāvṛtiṣvapi sarvāsu vīthyāvaraṇapaścimam || 483 ||\n \nbaliṃ pradāya vidhinā gītanṛttādisaṃyutam |\ntataḥ praviśya grāmaṃ tu pūrvasyāṃ diśi saṃsthitaḥ || 484 ||\n \ndevatāvāhanaṃ kuryāt prāṅmukho deśikaḥ svayam |\ntatputrastasya śiṣyo vā svareṇoccatareṇa tu || 485 ||\n \nāgacchatāmaragaṇāḥ prāgāśāṃ ye'dhiśerate |\nvirūpāśca surūpāśca saparyāmudyatāmimām || 486 ||\n \ngṛhītvā pāntu nastṛptāḥ kumudasyānuyāyinaḥ |\nmahamimamupayāntu prītāstebhyo namo'stu vaḥ || 487 ||\n \nanena mantreṇāvāhya kumudaṃ sagaṇaṃ tataḥ |\narghyālepanamālyādi dhūpaṃ toyaṃ yathākramam || 488 ||\n \npāyasānnaṃ punastoyaṃ tāmbūlaṃ ca pradāpayet |\npaścāt saṃtoṣayedramyairmahadbhiḥ śaṅkhajai ravaiḥ || 489 ||\n \ntadīyatālasaṅgītanṛttaiścāpi tataḥ param |\nāgacchatāmaragaṇāḥ ye'gnyāśāmadhiśerate || 490 ||\n \nbhīmābhīmamukhā raudrāḥ saparyāmudyatāmimām |\ngṛhītvā pāntu nastṛptāḥ kumudākṣānuyāninaḥ || 491 ||\n \nmahamimamupayāntu prītāstebhyo namo'stu vaḥ |\nanena kumudākṣaṃ tu samābāhya gaṇādhipam || 492 ||\n \nprāgvat santoṣayitvā tu tataḥ saṃprāpya yāmyadik |\nāgacchata pitṛgaṇāḥ yāmyāśānadhiśerate || 493 ||\n \ndāruṇā'dāruṇācārāḥ saparyāmudyatāmimām |\ngṛhītvā pāntu nastṛptāḥ puṇḍarīkānuyāyinaḥ || 494 ||\n \nmahamimamupayāntu prītāstebhyo namo'stu vaḥ |\nanena puṇḍarīkākhyaṃ samāvāhya gaṇeśvaram || 495 ||\n \nkrameṇa pūjayitvā tu gatvā vai yātudhānadik |\nāgacchata yātugaṇāḥ yātvāśāṃ yedhiśerate || 496 ||\n \nkravyāśinaḥ krūradhiyaḥ saparyāmudyatāmimām |\ngṛhītvā pāntu nastṛptā vāmanasyānuyāyinaḥ || 497 ||\n \nmahamimamupayāntu prītāstebhyo namo'stu vaḥ |\nityāvāhya gaṇeśaṃ tu vāmanaṃ pūjayet kramāt || 498 ||\n \nvāruṇāśāṃ tato gatvā śaṃkukarṇaṃ gaṇeśvaram |\nāgacchatā'hiprathamāḥ pratīcīṃ ye'dhiśerate || 499 ||\n \nmahadviṣā dandaśūkāḥ saparyāmudyatāmimām |\ngṛhītvā pāntu nastṛptāḥ śaṃkukarṇānuyāyinaḥ || 500 ||\n \nmahamimamupayāntu prītāstebhyo namo'stu vaḥ |\nityāvāhya yajet prāgvat paścāt saṃprāpya vāyudika || 501 ||\n \nāyāntu gandharvagaṇāḥ vāyvāśāṃ ye'dhiśerate |\nsudarśanā bhīmavegāḥ saparyāmudyatāmimām || 502 ||\n \ngṛhītvā pāntu nastṛptāḥ sa rvanetrānuyāyinaḥ |\nmahamimamupayātu prītāstebyo namo'stu vaḥ || 503 ||\n \nanenāvāhya sagaṇaṃ sarvanetraṃ tu toṣayet |\ntataḥsomadiśaṃ gatvā sumukhaṃ tu gaṇādhipam || 504 ||\n \nāgacchata yakṣagaṇāḥ udīcīṃ ye'dhiśerate |\nvirūpā daṇḍahastāśca saparyāmudyatāmimām || 505 ||\n \ngṛhītvā pāntu nastṛptāḥ sumukhasyānuyāyinaḥ |\nmahamimamupayāntu prītāstebhyo namo'stu vaḥ || 506 ||\n \niti mantreṇa cāvāhya toṣayet pūrvavartmanā |\ntatastvīśadiśaṃ gatvā gaṇeśaṃ supratiṣṭhitam || 507 ||\n \nāyāntu piśācagaṇāḥ īśāśāṃ ye'dhiśerate |\nsaśūlāyudhahastāśca saparyāmudyatāmimām || 508 ||\n \ngṛhītvā pāntu nastṛptāḥ supratiṣṭhānuyāyinaḥ |\nmahamimamupayāntu prītāstebhyo namo'stu vaḥ || 509 ||\n \nmantreṇāvāhya saṃpūjya gatvā vai grāmamadhyataḥ |\ntatra cāvāhayedūrdhvaṃ pṛśnigarbhaṃ gaṇeśvaram || 510 ||\n \nāgacchata siddhagaṇāḥ gaganaṃ ye'dhiśerate |\nśucimatayaḥ śucayaḥ saparyāmudyatāmimām || 511 ||\n \ngṛhītvā pāntu nastṛptāḥ pṛśnigarbhānuyāyinaḥ |\nmahamimamupayāntu prītāstebhyo namo'stu vaḥ || 512 ||\n \nāvāhya toṣayitvā tu athastānmānavaṃ tataḥ |\nāgacchatādharagaṇāḥ pṛthivīṃ ye'dhiśerate || 513 ||\n \nbahurūpā bahujñānāḥ saparyāmudyatāmimām |\ngṛhītvā pāntu nastṛptā mānavasyānuyāyinaḥ || 514 ||\n \nmahamimamupayāntu prītāstebhyo namo'stu vaḥ |\nāvāhya toṣayet prāgvat kramānnṛttāvasānakam || 515 ||\n \ntṛptaye sarvabhūtānāṃ baliśeṣaṃ tataḥ kṣipet |\nbalidāne tu pūrvādivaibasvatadigantimam || 516 ||\n \nācāryaḥ prāṅmukhaḥ sthitvā kuryādāvāhanādikam |\nyātvādidiktraye kuryāt pūrvoditamudaṅmukhaḥ || 517 ||\n \nsomeśadigdvaye grāmamadhyepi prāṅmukho bhavet |\nsamatālastathābaddhastālo vai bhṛṅgiṇī tathā || 518 ||\n \nmallatālo maṃgalaśca jayatālastu bhadrakaḥ |\nḍhakkarīsaṃjñitastālo brahnatālastathaiva ca || 519 ||\n \nanantatāla ityate daśa tālāḥ prakīrtitāḥ |\nkumudādigaṇeśānāṃ daśānāṃ kramaśo dvija || 520 ||\n \nṣaḍajarṣabhau ca gāndhārau madhyamaḥ pañcamastathā |\ndhaivataścaiva niṣado dhaivato madyamastathā || 521 ||\n \npañcamaśca krameṇaiva kathitāḥ syurdaśa svarāḥ |\ngāndhārarāgaḥ kaulayākhyaḥ kaiśiko naṭṭabhāṣikaḥ || 522 ||\n \nśrīkāmadaśca tatkeśī dakṣarāgastathaiva ca |\ncolāpāṇyabhidho rāgau medharāgaśca paścimaḥ || 523 ||\n \nityete kumudādīnāṃ daśa rāgāḥ prakīrtitāḥ |\nvilāsaṃ sarvatobhadraṃ kheṭakaṃ cakramaṇḍalam || 524 ||\n \nkāntārakuṭṭimaṃ pṛṣṭhakuṭṭimaṃ kaṭibandhanam |\nvāmajānūdhvanattaṃ ca ādimaṃ ca dvayaṃ punaḥ || 525 ||\n \nete nṛttaviśeṣāśca kumudānāṃ kramāt smṛtāḥ |\nete hyāvṛtidevānāṃ kramāttālādayaḥ smṛtāḥ || 526 ||\n \nanyeṣāṃ sarvadevānāṃ tālo bhadraḥ praśasyate |\nbhavedgārūḍatālastu pakṣīśasya tu madhyamaḥ || 527 ||\n \nsvaro rāgastu goḍaḥ syānnṛttaṃ vai viṣṇukāntakam |\nvighnārerjayatālaṃ syānnṛttaṃ svastikamucyate || 528 ||\n \nṛṣabhastu svaraḥ prokto varāṭīrāga eva ca |\nbherītāḍanapūrvaṃ tu devatāvāhanaṃ caret || 529 ||\n \nghoṣayedgāruḍaṃ tālamantarāle tu vai diśām |\ntatkāle deśikendreṇa svayaṃ saṃskṛtagādhayā || 530 ||\n \nanye caturmukhamukhā āṅūtavyā marudguṇāḥ |\ndevasyotsavasevārthaṃ tathānye bhagavadgaṇāḥ || 531 ||\n \ntathānye bhagavadbhaktā janāstatpadavāsinaḥ |\nyadvā guroranumatairbhagavadbhaktibṛhitaiḥ || 532 ||\n \nāhūtavyāstu tairviprairdivyayā gādhayā dvija |\nevaṃ grāmaṃ paribhrāmya prāsādaṃ saṃpraviśya tu || 533 ||\n \ngaruḍasthānamāsādya toṣayitvā khagaghvajam |\ntālādikaistatastvenaṃ viṣvaksenaṃ tu toṣayet || 534 ||\n \ndevatāvāhanaṃ ye'tra draṣṭukāmāḥ samāhitāḥ |\nbherītāḍanaśabdaṃ ca tathā śrṛṇvanti ye janāḥ || 535 ||\n \ntaddeśātte na gaccheyuryāvattīrthadināntimam |\nmohena yadi gaccheyuste bhaviṣyanti rogiṇaḥ || 536 ||\n \nna kuryuste nadītāraṃ na yānaṃ yojanāt param |\nyātāścet punarāgasatya garuḍaṃ saṃprapūjya tu || 537 ||\n \ntīrthayātrāṃ tu saṃsevya te bhaviṣyanti nīrujaḥ |\nevaṃ tu dhvajamutthāpya guruḥ paścāt samāhitaḥ || 538 ||\n \ndevānāṃ keśavādīnāṃ mantrairdvādaśabhiḥ kramāt |\ndvādaśāhaṃ vrataṃ kuryāt yātrāraṃbhadināditaḥ || 539 ||\n \nsnānārcanādikaṃ kṛtvā pītvā taccaraṇodakam |\nkuśodakasamāyuktaṃ japedvai dvādaśākṣaram || 540 ||\n \nnaivedyaprāśanaṃ pūrvaṃ kuryānnaktāśanaṃ dvija |\njapeddvādaśanāmāni kramādvācyamanusmaran || 541 ||\n \naṃkurāropaṇadinādyāvattu dhvajavāsaram |\ndinaṣaṭkena viprendra pratyahaṃ vratamācaret || 542 ||\n \ndvādaśākṣaramantreṇa kuryādaṃkuravāsare |\ndvitīye turyamantreṇa pare suṣuptivācakaiḥ || 543 ||\n \nsvapnamantraiścaturthe tu jāgranmatraistu pañcame |\nkeśavādiṣu yonīnāṃ mūrtīnāṃ vācakaiḥ paraiḥ || 544 ||\n \nutsavārambhaṇadinādyāvattīrthadināntimam |\nvācakairnavamūrtīṃnāṃ navāhaṃ vratamācaret || 545 ||\n \nyadvā dviṣaṭkamantreṇa sarvatrāpi vrataṃ caret |\ndhvajārthāṃkuranakṣatrādyāvattīrthadināntimam || 546 ||\n \nevaṃ vratasamāyukta ācāryaḥ kṛtyamācaret |\nsaṃkalpyotsavamādau tu vratasaṃkalpapūrvakam || 547 ||\n \ndhvajārthamaṃkurāropaṃ kuryādyo deśikottamaḥ |\nkuryāddhvajāvarohāntaṃ sarvaṃ sarma sa eva tu || 548 ||\n \nprājñopi netaraḥ kuryāt yadi kartā vinaśyati |\nmṛte vā vyādhite tasmin tadanujñāmavāpya ca || 549 ||\n \nnityānuṣṭānalopācca vaidhuryādividūpite |\nabhyanujhāṃ gurostasya saṃprāpya vidhipūrvakam || 550 ||\n \nśeṣaṃ kuryāttu tatputrastacchiṣyo vā samāhitaḥ |\nanyo vā yadi vā bhrātā prāyaścittapurassaram || 551 ||\n"
}