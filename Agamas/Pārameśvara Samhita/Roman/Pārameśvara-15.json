{
    "filename": "Pārameśvara-15.txt",
    "content": "श्रीः |\n\nपञ्चदशोऽध्यायः |\n\nसनक |\nस्वयं व्यक्तविमानस्य प्रादुर्भावप्रसङ्गतः |\nप्रतिष्ठा सूचिता ब्रह्नन् विस्तरेणाद्य मे वद || १ ||\n\nशाण्‍डिल्य |\nश्रूयतामभिधास्यामि यदर्थं चोदितस्त्वया |\nपौष्कराख्ये महाशास्त्रे प्रोक्ता भगवता स्वयम् || २ ||\n\nप्रतिष्ठा वासुदेवेन पौष्करस्य महात्मना |\nसुविस्तरेण सर्वत्र प्रकीर्णा बहुधा स्थिता || ३ ||\n\nसर्वत्र सारमुद्धृत्य तत्प्रसादाद्वदामि ते |\nआद्यवेदोद्भवैर्दिव्यैः साक्षात् सद्ब्रह्नवाचकैः || ४ ||\n\nमन्त्रैर्बलादिकैर्योक्ता प्रतिष्ठा तत्पदप्रदा |\nसिद्धान्तोक्तेन मन्त्रेण साङ्गेनैव बलादिकैः || ५ ||\n\nस्थापना या तु सा प्रोक्ता भोगमोक्षफलप्रदा |\nसाङ्गेन मूलमन्त्रेण ज्ञानध्यानान्वितेन च || ६ ||\n\nप्रतिष्ठा विहिता ब्रह्नन् मन्त्रसिद्धिफलप्रदा |\nएकायनाख्यवेदोक्तैर्मन्त्रैरन्यैस्त्रयीमयैः || ७ ||\n\nसिद्धान्तोक्तेन मन्त्रेण साङ्गेन क्रियते च या |\nसा सार्धमैहिकैर्भोगै रणिमादिफलप्रदा || ८ ||\n\nदिव्यैर्बलादिकैर्मन्त्रैः सह चान्यैस्त्रयीमयैः |\nस तु षाड्गुण्यफलदा सह सज्ञफलैर्भवेत् || ९ ||\n\nसह ऋक्सामपूर्वैस्तु मन्त्रैः स्वव्याप्तिसंयुतैः |\nसाङ्गेन मूलमन्त्रेण स्थापना या महामते || १० ||\n\nसा सर्वभोगदा चान्ते तथा मन्त्रफलप्रदा |\nकेवलैः श्रुतिमन्त्रैस्तु यथावसरलक्षणैः || ११ ||\n\nधारणा भगवदध्यानमन्त्रन्यासेन वै सह |\nदेशिकेन्द्रेण या कार्या भक्तानां परमेश्वरे || १२ ||\n\nसामान्या सा परिज्ञेया यज्ञवत् सर्व भोगदा |\nकालक्रमादकामानां सर्वाः परफलप्रदाः || १३ ||\n\nइति मन्त्रविभेदेन सप्तधा परिकीर्तिता |\nद्विजेन्द्रो भगवद्याजी तद्भक्तस्तन्मनाः सदा || १४ ||\n\nनिर्द्वन्द्वो नित्यसत्त्वस्थो द्विषट्काध्यात्मचिन्तकः |\nवेत्ता यो व्यूहपूर्वस्य व्यक्तस्य परमात्मनः || १५ ||\n\nबलादिदिव्यमन्त्रेषु यस्य निष्टा परा स्थिता |\nसन्यासं कर्मणां यस्तु करोत्यध्यक्षतः क्रमात् || १६ ||\n\nनित्यसिद्धे तदाकारे तत्परत्वे च सर्वदा |\nयस्यास्ति सक्तिर्हृदये तस्यासौ सन्निधिं भजेत् || १७ ||\n\nमन्त्ररूपी जगन्नाथः परमात्माच्युतः प्रभुः |\nअतस्तेन प्रतिष्ठानं कृतं मुख्याधिकारिणा || १८ ||\n\nविद्धि तन्मुख्यकल्पं तु प्रतिष्ठोक्तफलप्रदम् |\nप्राक् त्रयीधर्मनिष्ठो यः प्राप्तदीक्षो जितेन्द्रियः || १९ ||\n\nमन्त्रज्ञः कर्मकुशलः पञ्चरात्रार्थतत्ववित् |\nस्थापनं यत् कृतं तेन ह्यनुकल्पं च विद्धि तत् || २० ||\n\nपरात्परस्वरूपस्य परस्य चतुरात्मनः |\nशान्तोदितादिव्यूहानां केशवाद्यखिलस्य च || २१ ||\n\nतथा विभवमूर्तीनामेकाकारस्वरूपिणः |\nतथा च सर्वजगतामेकबीजात्मकस्य च || २२ ||\n\nसदोदितस्वरूपस्य वासुदेवस्य वै विभोः |\nत्रयाणामच्युतादीनां तद्भेदानां तथैव च || २३ ||\n\nशान्तोदितस्वरूपस्य परस्य चतुरात्मनः |\nया तु सन्धानरूपा सा प्रतिष्ठेति प्रकीर्तिता || २४ ||\n\nपीठब्रह्नशिलाज्ञानस्तम्बस्य चतुरात्मनः |\nचतुर्दिग्वीक्षमाणस्य या तु सन्धानलक्षणा || २५ ||\n\nबोद्धव्या सुप्रतिष्ठा च दिग्व्यूहपरिपूरिका |\nधृतिशक्तिः स्वरूपेण त्वमूर्तेनाव्ययात्मना || २६ ||\n\nस्थितये प्रक्रियार्थं च ब्रह्नपाषाणतां गता |\nसर्वब्रह्नशिलानिष्ठमाक्षितेर्द्विजसत्तम || २७ ||\n\nव्याप्तमामूलतश्चैव तेनामूर्तेन वै पुरा |\nद्रव्यमूर्तिरमूर्ता च गृहीता स्तम्बलक्षणा || २८ ||\n\nअनुग्रहार्थं वर्णानां स्थित्यर्थं दिक्क्रमस्य च |\nअधोर्ध्वाभ्यां विभागार्थं सिद्धये पुनरेव हि || २९ ||\n\nतात्वस्य विशव्पीठस्य जडत्वविनिवृत्तये |\nसम्यक् संवित्तिलाभार्थं तत्वानां भिन्नरूपिणाम् || ३० ||\n\nयुक्तिः परिगृहीता च चातुरात्म्यैकलक्षणा |\nएकस्याच्युतबीजस्य भिन्नेषु प्रतिवस्तुषु || ३१ ||\n\nसंस्थि स्थितिरच्छिन्ना सा प्रतिष्ठान्त एव हि |\nज्ञानस्तम्बाविभक्तानामेतेषां चतुरात्मनाम् || ३२ ||\n\nचतुर्दिग्वीक्षमाणानां स्थापना या समीरिता |\nएकदिग्वीक्षितानां च स्थापितानां च पङ्क्तितः || ३३ ||\n\nसा च प्रतिष्ठा विज्ञेया पूर्ववद्द्विजसत्तम |\nभिन्नानां व्यूहमूर्तीनां केशवाद्यखिलस्य च || ३४ ||\n\nप्रादुर्भावसमूहस्य द्व्यादिकस्य च यद्द्विज |\nएकस्मिन् विश्वपीठे तु स्थितिरेकस्य चेच्छया || ३५ ||\n\nप्रतिष्ठाख्यं विशेषं तु स्थापनं समुदाहृतम् |\nचिच्छक्तेरनुविद्धं च अव्यक्तं तत्वविग्रहम् || ३६ ||\n\nदिव्यमूर्तौ चलाख्ये तु नित्यमेकात्मताधिया |\nबिम्बसंस्कारकाले तु अधिवासाभिधे द्विज || ३७ ||\n\nअचलत्वेन सन्मन्त्रैश्चलभावेन वा पुनः |\nसाङ्गं सलाञ्छनं चैव कामाच्चाभिमतात्तु वै || ३८ ||\n\nआराधनार्थं हृदयान्न्यस्तं तद्धृदये पुनः |\nसमाहरेत् कृतार्थत्वान्नित्यं कालान्तरेण वा || ३९ ||\n\nसुबोधपरिणामेन सत्वेनाऽनिर्मलेन च |\nकालसत्ता इयत्ताख्या परिच्छेदवशात् स्मृता || ४० ||\n\nतमा स्थापनसंस्थं च विशेषं समुदीरितम् |\nसंपन्ने ब्रह्नपाषाणसंस्कारे पैठिकेऽपि च || ४१ ||\n\nउद्वर्तनाभ्यञ्जनेन मृद्भूतीर्गोमयादिना |\nशिल्पिदोषोपशमने स्नानमात्रे कृते सति || ४२ ||\n\nनिष्पन्ने नेत्रदाने तु स्नाने संपादिते परे |\nउत्थाप्य मूर्तिपाद्यैस्तु गुरुणा वहुभिर्बलात् || ४३ ||\n\nनिवेशनममन्त्रं यद्विधिवत् साम्प्रतं कृतम् |\nतृतीयं वज्रलेपेन नित्यमेकात्मता द्विज || ४४ ||\n\nप्राप्ते लग्नोदये मन्त्रन्यासमारणात्तु वै |\nचिच्छक्तेरनुसन्धानात् तत् स्थितस्थापनं तथा || ४५ ||\n\nप्रासादान्तरभित्तीनां लिखितं वाम्बरादिके |\nसिद्ध्यर्थं साधकेन्द्रैस्तु सिद्धिकालावधिं तु वै || ४६ ||\n\nचरबिम्बस्य यन्मन्त्रन्यासं वै सासनस्य च |\nनित्यमाराधनार्थं तु कर्मार्चायामपि द्विज || ४७ ||\n\nतदपि प्रचलाख्यं तु स्थितस्थापनमेव च |\nक्ष्माभङ्गैर्जलपूर्वैस्तु दोषैर्या चातिदूषिता || ४८ ||\n\nउद्धृत्य योजितान्यत्र स्थाने तु शुभलक्षणे |\nसम्यक् संस्थापनाद्भूयः संस्थापन मुदाहृतम् || ४९ ||\n\nविद्युत्प्रपातपूर्वैस्तु दोषैर्या चातिदूषिता |\nतदुत्थाने कृते शश्वन्निर्दोषे चासने सति || ५० ||\n\nतत्समा लक्षणाढ्या च प्रतिमाद्या महामते |\nअन्यस्मिन् वा नवे पीठे विधिवत् परियोजिता || ५१ ||\n\nबोद्धव्यं तद्विशेषं च स्थापनोत्थापनं तु वै |\nआदिमूर्त्यादिभेदेन चलाचलविभागतः || ५२ ||\n\nप्रतिष्ठादिविशेषास्तु अष्टधा परिकीर्तिताः |\nआदिमूर्त्यादिमूर्तीनां भोगपर्यङ्कशायिनाम् || ५३ ||\n\nया तु पीठे मुनिश्रेष्ठ विधिवत् परियोजना |\nसंस्थापना च विज्ञेया तथा चाऽस्थापना || ५४ ||\n\nआसीनानां स्थितानां तु स्थापना समुदीरिता |भवेत् |\nप्रस्थापना सुपर्णस्थमूर्तीनां परिकीर्तिता || ५५ ||\n\nशयनादिविभेदेन चतुर्धा परिकीर्तिता |\nभूयश्च द्विविधं विद्धि बेरैकत्वबहुत्वतः || ५६ ||\n\nशिलया मणिना वापि लौहैर्वापि कृता तु या |\nनित्यादिसकलस्नानविषया रहिता सदा || ५७ ||\n\nकर्मार्चयापि देवीभिः स्थिताप्यासीनतां गता |\nस्थाप्यते केवला मूर्तिः एकबेरं तु विद्धि तत् || ५८ ||\n\nमृद्दारुजं तु यद्बिम्बं कर्मार्चादिसमन्वितम् |\nनित्यादिसर्वस्नानार्थं शक्तिभिः सहितं न वा || ५९ ||\n\nमणिवज्रादिशैलोत्थं निमित्तस्नपनक्षमम् |\nसदा तु नित्यस्नानार्थं कर्मार्चासहितं तु यत् || ६० ||\n\nबृहद्बिम्बं तु लक्ष्म्यादिसहितं रहितं तु वा |\nनित्यनैमित्तिकाद्युक्तसकलस्नपनक्षमम् || ६१ ||\n\nलक्ष्म्यादिभिः समोपेतं यद्बिम्बं शक्तिभिः सदा |\nतदेतत्त्रिविधं विद्धि बहुबेरं महामते || ६२ ||\n\nयत्तु चित्रमयं बिम्बं भित्तिकाष्ठाम्बराश्रयम् |\nकर्मबिम्बसमोपेतं नित्यादिस्नानकर्मणि || ६३ ||\n\nयच्चापि मृण्मयं बिम्बं त्रिविधं चापि चित्रजम् |\nनित्यनैमित्तिकस्नाने दर्पणादिसमन्वितम् || ६४ ||\n\nकर्मबिम्बान्वये योग्यं विभवेच्छानुसारतः |\nएतच्चतुर्विधं विद्धि बहुबेरविशेषकम् || ६५ ||\n\nबहुबेरं यथायोगं स्थितमासीनमेव वा |\nशयानं यानगं वापि भवेदिच्छानुरूपतः || ६६ ||\n\nबहुबेरादिभेदास्तु पञ्चधा परिकीर्तिताः |\nअन्यानि कर्मबिम्बानि यात्राबिम्बपुरस्सरम् || ६७ ||\n\nतत्तत्कर्मविशेषार्थं बहुबेरैकबैरयोः |\nद्वयोश्च कल्पनीयानि विभवस्यानुरूपतः || ६८ ||\n\nसाधारं सर्वमूर्तीनां प्रति ष्ठानक्रमं श्रृणु |\nयथोक्तलक्षणोपेतं प्रासाद बिम्बसंयुतम् || ६९ ||\n\nयथाभिमतदिग्वक्त्रं निश्चयीकृत्य वै पुरा |\nभूभागे सति वै कुर्यात्तदग्रे यागमण्डपम् || ७० ||\n\nदिक्त्रये तदभावात्तु तदभावाद्विदिक्षु वा |\nयथाभिमतदेशेषु सौम्ययाम्यदिगायतम् || ७१ ||\n\nआनुगुण्यऽयशुद्धं च शुभं निर्बाधमुच्छ्रितम् |\nत्रिपञ्चाशत्करायामं षोडशाङ्गुलसंमितम् || ७२ ||\n\nद्विसप्तकरविस्तारं विभवेच्छानुसारतः |\nहस्तद्वादशविस्तीर्णं षट्चत्वारिंशदायतम् || ७३ ||\n\nद्विचतुष्काङ्गुलैर्युक्तमष्टत्रिंशत्करायतम् |\nविस्तृतं दशभिर्हस्तैरथवा द्विजसत्तम || ७४ ||\n\nचतुस्त्रिंशत्करं सार्धमायामं नवविस्तृतम् |\nद्विरष्टाङ्गुलसंयुक्तं त्रिंशत्करसमायतम् || ७५ ||\n\nविस्तृतं चाष्टभिर्हस्तैरेवं पञ्चविधं भवेत् |\nसप्तषट्पञ्चहस्तं च तथा सार्धं चतुष्करम् || ७६ ||\n\nचतुर्हस्तं भवेत् पीठं क्रमान्मण्डपपञ्चके |\nमण्डपे मण्डपे कुर्यात् पार्थिवं पीठपञ्चकम् || ७७ ||\n\nस्वविस्तृतेः षंडशेन सर्वेषां परिवर्ज्य च |\nअन्तरालानि विप्रेन्द्र तदुच्छ्रायमथाचरेत् || ७८ ||\n\nचतुर्विंशतिमांशेन स्वेन स्वेन महामते |\nशिष्ठं च परितो वीथिः स्यादेबां पीठकल्पना || ७९ ||\n\nतद्विस्तारोच्छ्रितांस्तम्भान् स्थापयेत् कोणदेशतः |\nतन्मानेन समारोप्याः स्तम्भानां शिरसोपरि || ८० ||\n\nरचनारहिताश्चान्ये दण्डास्तिर्यक्प्रसारिताः |\nसर्वं स्थलांगणं ब्रह्नन् चतुर्दिक्तोरणान्वितम् || ८१ ||\n\nपीठात् तृतीयभागेन विस्तृतं तोरणं भवेत् |\nविस्तारात् त्रिगुणेनैव सर्वेषामुन्नतिः स्मृता || ८२ ||\n\nसचक्रगरुडाः सर्वे त्रिचतुःपञ्चसंख्यया |\nस्वान्तरालप्रमाणेन सस्तम्भास्तोरणाखिलाः || ८३ ||\n\nविनिवेश्याः क्षितौ खात्वा सर्वे चैव सुलक्षणाः |\nचतुरश्रास्त्वधोभागे त्वष्टाश्रा मध्यभागतः || ८४ ||\n\nवर्तुलाश्चोर्ध्वभागाश्च समांशेन विभाजिताः |\nकृत्वैवं भगवद्यागमण्डपं सर्वकर्मणाम् || ८५ ||\n\nउदग्दिक्पीठतश्चोर्ध्वे धिष्ण्यं कुर्यात् कजाङ्कितम् |\nवर्तुलं चतुरश्रं तु प्रकाशाख्यं सुलक्षणम् || ८६ ||\n\nशङ्खचक्रगदापझैरङ्कितं मेखलावनौ |\nद्रव्याणामधिवासार्थं तत्समीपस्थितं तु यत् || ८७ ||\n\nमध्यमे मण्डलं पीठे मन्त्रास्त्रकलशार्चनम् |\nचतुर्थं स्नानकुम्भानां सोषधीनां निवेशने || ८८ ||\n\nतस्मिन्नन्यत्र शयनं पञ्चमं स्नपनासनम् |\nभद्रपीठसमायुक्तं स्नानद्रव्यसमन्वितम् || ८९ ||\n\nपूरितं वालुकाभिश्च कर्तव्यं तु द्विजाऽथवा |\nसद्वारं सगवाक्षं च सकवाटं हि सार्गलम् || ९० ||\n\nकृत्वैवमधिवासार्थं प्राकारं सालयं महत् |\nप्रासादक्षेत्रमानं तु सन्त्यज्य परितस्ततः || ९१ ||\n\nसमेखलं सपीठं तु दिक्षु कुण्डाष्टकं लिखेत् |\nअनुकल्पे तु वा कुर्यात् प्राच्यां दिङ्भण्डपाद्बहिः || ९२ ||\n\nतत्पाश्चात्ये तु वा भागे सपीठाः सहतोरणाः |\nसस्तंभा वा पृथक्पीठा विविक्ताश्च परस्परम् || ९३ ||\n\nचातुरात्म्यादिदेवानां ब्रह्नन् स्थापनकर्मणि |\nसंस्थितिं श्रृणु कुण्डानां विविधां दिग्विदिक्षु च || ९४ ||\n\nमहाविभवसौभाग्य आयुरारोग्यवृद्धये |\nसिद्धये सर्वकर्माणां विघ्नानां विनिवृत्तये || ९५ ||\n\nव्यत्ययादफलं विद्धि मुक्तये समतानघ |\nगदाद्वन्द्वद्वयोपेतं प्राग्दिक्तुर्याश्रमेव वा || ९६ ||\n\nचक्रं दक्षिणदिग्विप्र शङ्खं प्रत्यक्प्रदेशतः |\nपझमुत्तरदिग्भागे यथाभिमतपल्लवम् || ९७ ||\n\nआग्नेय्यां तु समापाद्य कुण्डमश्वत्थपत्रवत् |\nविमुक्तकमलं कुर्यात् त्रिकोणं पूर्ववत्ततः || ९८ ||\n\nहोमार्थं या तु दिक्कुण्डमष्टाश्रं वायवे पदे |\nधिष्ण्यं श्रीवत्ससंज्ञं तत् अर्धेन्दुसदृशाकृति || ९९ ||\n\nऐशान्यां तु समालिख्य लक्षणेनोपलक्षितम् |\nअतोऽपरं सन्निवेशमेकाग्रमवधारय || १०० ||\n\nधिष्ण्यं पूर्वपदे वृत्तमाग्नेय्यां कौस्तुभाकृति |\nचक्रं दक्षिणादिग्भागे शार्ङ्गाकारं तु यातुदिक् || १०१ ||\n\nआप्यां गदाकृतिं प्राग्वन्मालाख्यं वायवे पदे |\nउदग्दिक्कमलाकारं श्रीवत्साकारमीशदिक् || १०२ ||\n\nविस्तारं शम मानं तु सर्वेषां विहितं तु वै |\nद्वादशांशं परित्यज्य ओष्ठार्थं च ततो बहिः || १०३ ||\n\nसुसमं मेखलाबन्धं कुर्यात् तद्विस्तृतेः समम् |\nशम द्वयं भवेत् सर्वं यथा मेखलया सह || १०४ ||\n\nमध्यदेशे तु वृत्तं च तुर्याश्रं वा सुलक्षणम् |\nप्रासादक्षेत्रभूमेर्वै तमेवैशपदे बहिः || १०५ ||\n\nसंपाद्यमानं युक्तं वा तर्पणे सर्वकर्मणाम् |\nवास्त्वङ्गविबुधानां च लोकेशानां महामते || १०६ ||\n\nविघ्नेशद्वारपालानां क्षेत्रेशस्य तथा क्षितेः |\nकृत्वैवं भूषयेत् प्राग्वत् सकुण्डं यागमण्डपम् || १०७ ||\n\nचतुरश्रं चतुर्द्वारं दर्भमालान्तरीकृतम् |\nअन्यत्र तदलाभे तु यथाभिमतदिङ्मुखम् || १०८ ||\n\nचतुर्दशकराच्चैव यावत्त्रिंशत्करावधि |\nषट्करान्तं पुनस्तस्माद्बिम्बमानव्यपेक्षया || १०९ ||\n\nकार्या मध्ये स्थला तेषां द्विसप्तांशैस्ततोऽष्टभिः |\nसमन्तभद्रा सुश्लक्ष्णा चिता प्केष्टकादिभिः || ११० ||\n\nतालोन्नतैः समारभ्य सामान्येऽस्मिन् हि कर्मणि |\nउन्नताङ्गुलवृद्ध्या तु नीचा तद्ध्रासतः क्रमात् || १११ ||\n\nद्वित्रिरष्टांशकैर्मध्ये सर्वासां मण्डलं भवेत् |\nचतुरश्रं चतुर्द्वारं चक्राम्बुरुहभूषितम् || ११२ ||\n\nदक्षिणे शयनं सौम्ये कुण्डं अग्नेस्तु पूर्ववत् |\nसमेखलं द्विहस्तं च चक्रपझाङ्कितं शुभम् || ११३ ||\n\nतदधश्चतुरश्रं प्राक् गदामेखलिकान्वितम् |\nतथा दक्षिणदिग्भागे कुर्याद्वै चक्रचिह्नितम् || ११४ ||\n\nवर्तुलं पश्चिमे सौम्ये कमलाङ्कं मनोहरम् |\nशङ्खाङ्कं सर्वकोणेषु मानमेषां यथोर्ध्वगे || ११५ ||\n\nसर्वे दशान्तहस्तानां चतुर्णामेकमेखला |\nमण्डपानां तु किन्त्वत्र ऊर्ध्वगं सर्वमेखलम् || ११६ ||\n\nततोऽधः संस्थिताः सर्वे एककुण्डास्तु मण्डपाः |\nतेषां समेखलं चाद्ये द्वाविंशत्यङ्गुलं भवेत् || ११७ ||\n\nह्रासादङ्गुलयुग्मस्य यावद्वै षोडशाङ्गुलम् |\nस्यात् षट्करे गृहे कुण्‍डं कुर्याद्वै वा मेखलाधिका || ११८ ||\n\nअष्टहस्तोच्छ्रितं पूर्वं ततोर्धकरवर्धितम् |\nत्रयोदशकरादीनां चतुर्णां ह्रासयेत् ततः || ११९ ||\n\nअष्टकं त्वङ्गुलानां तु सप्तपञ्चचतुःक्रमात् |\nन ह्रासः षट्करान्तानां न्यूनानामुच्छ्रितेर्भवेत् || १२० ||\n\nएवं स्नानगृहाणां तु विस्तारश्चोन्नतैः सह |\nकिन्तु वै वालुकापीठैर्मध्यतश्चोपशोभितः || १२१ ||\n\nद्विचतुर्भिर्द्विहस्तांशैर्विस्तृताः प्राग्वदुन्नताः |\nस्नानीया अग्रगोहाद्वा दिक्त्रयेऽभिमेत शुभे || १२२ ||\n\nअर्धमानसमं मुख्यात् सुपीठं शयनान्वितम् |\nदृग्दानभवनं कुर्यान्मङ्गल्यकलशैः सह || १२३ ||\n\nसर्वेषां कर्मभूभागं कोणस्तम्भैर्विभूषितम् |\nसुनेत्रैर्वेष्टितं कुर्याच्चक्राद्यैः पूर्ववद्युतम् || १२४ ||\n\nसुस्थिरं दृढपादं च स्नानाम्भोग्रहणक्षमम् |\nअर्धेन वालुकापीठाद्दीर्घमाद्यक्रमेण तु || १२५ ||\n\nवर्धितं चार्धहस्तेन ह्रासितं चतुरङ्गुलैः |\nस्वदैर्घ्यादर्धविस्तीर्णं कृत्वैवं सप्रणालकम् || १२६ ||\n\nतेन तद्वालुकापीठं भूषयेन्मध्यगेन तु |\nयागागारस्य वै दिक्षु द्वारार्थं तत्र चान्तरे || १२७ ||\n\nशमार्धं वृद्धियोगेन ह्रासोऽन्यत्र कलादिकः |\nतोरणानि बहिः कुर्याद्दृढैः काष्ठैः सुपूजितैः || १२८ ||\n\nपञ्चहस्तानि चार्धेन वर्धितानि करेण तु |\nन ह्रासमाचरेत्तेपामन्यत्र करणे सति || १२९ ||\n\nदशमात् पञ्चहस्तानामृते भूमौ प्रवेशयेत् |\nशमार्धं वर्धितानां च द्वे द्वे संवर्धयेत् कले || १३० ||\n\nदैर्घ्यात् प्रवेशशिष्टात्तु त्रिभागेन तदन्तरम् |\nसर्वं चक्रध्वजं कार्यं वस्त्रस्रङ्भञ्जरीयुतम् || १३१ ||\n\nसुधाद्यैर्वर्णकैः पीतैश्चन्दनाद्यैस्तु लेपितम् |\nभिन्नाङ्गमेतदखिलं यथैकस्मिन् हि युज्यते || १३२ ||\n\nकर्म यागगृहे शश्वद्विभूतेर्वावनेर्विना |\nपञ्चत्रिंशत्करं क्षेत्रं स्वतुर्यांशेन विस्तृतम् || १३३ ||\n\nतन्मध्ये तु चतुर्हस्तं चाऽपाद्यं स्थलसप्तकम् |\nस्थलानां व्यवधानं तु कुर्याद्वै तालसंमितम् || १३४ ||\n\nएकापायेन वै कुर्याद्विहस्तान्तस्थलाङ्गणम् |\nक्रमेणाष्टाङ्गुलान्मानाद्व्यङ्गुलं द्व्यङ्गुलं विना || १३५ ||\n\nस्थलानां संकटानां च व्यवधानं द्विगोलकम् |\nएवमेव समुच्छ्रायः सर्वासां परिकीर्तितः || १३६ ||\n\nपरितो विहितं वीथेर्मानमत्र स्वपीठजम् |\nएवं वा सङ्कटे कुर्यादाद्योक्तान्मण्डपद्वयात् || १३७ ||\n\nमध्ये मण्डलपीठं तु तस्य दक्षिणदिग्भवेत् |\nसमीपे शयनं स्थानकुम्भानां स्थापनायनम् || १३८ ||\n\nएवं हि वामनिकटे भोगानां मन्त्रतर्पणम् |\nऋग्यजुः सामपूर्वाणां श्रुतीनां हवनं परे || १३९ ||\n\nदृग्दानशयनं स्थाने ह्यन्यस्मिन् शयने हितम् |\nव्यवसायार्थसम्पत्ती देशकालौ तु तज्ज्ञताम् || १४० ||\n\nज्ञात्वा समाचरेत् सर्वं न न्यूनं नाधिकं तु वा |\nयद्युक्तमविरुद्धं च व्यापकं सम्प्रयोजनम् || १४१ ||\n\nतत्तदभ्यूह्य सर्वत्र कुर्याल्लोभधिया विना |\nयतो यथोक्तं देवानां निष्पद्यति हि वा न वा || १४२ ||\n\nअतो यथोक्तेन विना नावसीदति बुद्धिमान् |\nयथोक्तकरणे च्छिद्रपूरणं परमं स्मृतम् || १४३ ||\n\nभावभक्तिसमेतं च श्रद्धापूतं पुरोदितम् |\nप्रासादस्याष्टदिग्व्योम मूर्तिपानां यथोदितम् || १४४ ||\n\nस्थण्डिलेष्वथ कुण्डेषु तादर्थ्येनाथवा स्वयम् |\nस्वकुण्डे हवनं कुर्याच्चतुर्वेदमथोऽपरे || १४५ ||\n\nसमस्तं मूर्तिपीयं वा स्वयमेव समाचरेत् |\nसामग्रीविरहाद्योग्यमूर्तिपानामभावतः || १४६ ||\n\nएवं त्वभिनव कृत्वा यागार्थं मण्डपं द्विज |\nपूर्वोदितैरलङ्कारैरलंकृत्य पृथग्विधैः || १४७ ||\n\nसितरक्तादिभेदेन प्रागादौ तु ध्वजाष्टकम् |\nनिवेश्य मध्ये वेद्यां तु पुनरप्ययवत्तथा || १४८ ||\n\nयागमण्डपनिर्माणे भूयो विध्यन्तरं श्रृणु |\nप्राग्वा ह्युदग्वा प्रासादात् त्रिंशद्धस्तैर्द्विजायतम् || १४९ ||\n\nद्व्यधिकैर्मण्डपं कुर्यादन्यद् द्वादशभिः करैः |\nस्यात् तुर्यश्रायतं मध्ये वेदीनां तत्र पञ्चकम् || १५० ||\n\nपरितः पञ्चहस्तं च हस्ते हस्तेऽन्रीकृतम् |\nप्रदक्षिणगणोपेतं वितानाद्यैर्विभूषितम् || १५१ ||\n\nवेद्यामुत्तरदिक्स्थायां कुर्यात् कुण्डं सलक्षणम् |\nहोमोपकरणं सर्वं तत्रोपरि निवेश्य च || १५२ ||\n\nततोपरायां वेद्यां तु नेत्रे उन्मीलयेद्द्विज |\nमण्डलं मध्यमायां तु वेद्यामप्येकपङ्कजम् || १५३ ||\n\nप्रस्तार्य चित्रं शयनं चतुर्थ्यां मुनिसत्तम |\nस्नानकर्म ततः कुर्यात् पञ्चमायां तु दक्षिणे || १५४ ||\n\nमण्डपस्य चतुर्दिक्षु कुर्यात् कुण्डचतुष्टयम् |\nप्रासादस्यापि परितः कुर्यात् कुण्डचतुष्टयम् || १५५ ||\n\nतदर्थान् सर्वसंभारान् संभृत्य सुसमाहितः |\nदिने कर्मदिनात् पूर्वे सप्तमे पञ्चभेऽपि वा || १५६ ||\n\nअङ्कुरानर्पयित्वा तु ततः कर्म समारभेत् |\nप्रधानदिवसात् पूर्वदिने देशिकसत्तमः || १५७ ||\n\nस्नातः शुक्लाम्बरः स्रग्वी कृतन्यासः सुशान्तधीः |\nकृताह्निकोऽधिवासार्थं सर्वालङ्कारभूषितः || १५८ ||\n\nसर्वसाधनसंयुक्तं त्वर्घ्यपाद्यसमन्वितम् |\nमङ्गल्यकुम्भमादाय ध्यायमानोऽच्युतं हृदि || १५९ ||\n\nसह चैकायनैर्विप्रैः सदागमपरायणैः |\nतथा ऋङ्भयपूर्वैस्तु आमूलाद्भगवन्मयैः || १६० ||\n\nभेरीपटहवादित्रशङ्खशब्दादिकैः सह |\nऋग्यजुस्सामपूर्वैश्च प्रशस्ताः संपठन् श्रुतीः || १६१ ||\n\nद्वारपालार्चनं कृत्वा यागागारं प्रविश्य च |\nसंस्मृत्य स्वासने व्याप्तिमर्चयित्वोपविश्य च || १६२ ||\n\nमध्यपीठसमीपे तु प्राङ्मुखः पश्चिमे पदे |\nअग्रे मङ्गल्यकलशमाधारस्योपरि न्यसेत् || १६३ ||\n\nविप्रान् ऋङ्भयपूर्वांश्च उपवेश्य च पूर्ववत् |\nपूर्वोक्तस्त्वधिकैर्युक्तो द्रव्यैर्द्रव्यगणः शुभः || १६४ ||\n\nयश्च यत्रोपयोग्यस्तु तत्र तं संप्रवेशयेत् |\nमन्त्राणामुपदेष्टा चाप्यनुकूलो महामतिः || १६५ ||\n\nयोक्तव्यः कर्मदक्षस्तु सर्वेष्ववसरेषु च |\nदक्षिणे ह्यात्मनो विप्र एकचित्तः समाहितः || १६६ ||\n\nस्वयं वस्त्वनुसन्धाय हवनार्चनकर्मणाम् |\nआस्ते ह्युत्पत्तिपूर्वाणां न्यासान्तानामनन्यधीः || १६७ ||\n\nकरशुद्ध्यादि सर्वं तु चक्रादिन्यासपश्चिमम् |\nसर्वं क्रमेण कृत्वा तु पुण्याहं वाचयेत् ततः || १६८ ||\n\nओङ्काराद्यं पवित्रान्तं मन्त्राणां प्राक्चतुष्टयम् |\nपाठयेच्च सपुण्याहं गायत्रीत्रितयान्वितम् || १६९ ||\n\nततश्चात्मानुवादं च आत्मव्यूहं तथैव च |\nविष्णुसूक्तं शाकुनं च शिवसंकल्पमेव च || १७० ||\n\nश्रीसूक्तं चापि शंशूक्तं भद्रसूक्तं यथैव च |\nअद्भिरित्यादिकं यच्च प्रीतिमन्त्रावसानकम् || १७१ ||\n\nपुण्याहं स्वस्ति ऋद्धिं च संवाच्य सह मूर्तिपैः |\nप्रोक्षयेच्छतधारेण स्थानानी त्यादिकेन च || १७२ ||\n\nएवं सर्वेषु यागेषु भवेत् पुण्याहवाचनम् |\nयागं पुरोक्तविधिना त्रिस्थानस्य क्रमाद्यजेत् || १७३ ||\n\nभगवन्तं जगद्योनिं बिम्बमध्ये द्विजोत्तम |\nकुर्यात् सतोरणानां च ध्वजानां स्थापनं ततः || १७४ ||\n\nसत्यादिकं चतुष्कं तु मध्ये वेद्या ध्वजाष्टकम् |\nप्रभवाप्यययोगेन यजेत् प्रागादियोगतः || १७५ ||\n\nउत देवा अवहिता ऋङ्भयान् पाठयेत्ततः |\nप्रागादिदिक्चतुष्केषु तोरणानां चतुष्टये || १७६ ||\n\nसुशोभनं सुभद्रं च सुगन्धं च यजेत् क्रमात् |\nसुहोत्रं च ततश्चक्रं विहगेश्वरसंयुतम् || १७७ ||\n\nउपरिष्टान्मुनिश्रेष्ठ पूजयेत् प्रतितोरणम् |\nएतेषामथवा पूर्वं भवेद् द्वार्स्थैः सहार्चनम् || १७८ ||\n\nपाठयेद्द्वारपालीयं साम सामविदस्ततः |\nअथोर्घ्यपुष्पभृन्मूर्तिधरैर्यायात् सामवृतः || १७९ ||\n\nयत्र तिष्ठति विश्वेशः पीठब्रह्नशिलान्वितः |\nतत्रावलोकनं तेषां कुर्यात् सन्ताडनादिकम् || १८० ||\n\nचक्रास्त्रमन्त्रितैः स्नानकलशैः स्नपयेत्ततः |\nसिद्धार्थकैस्तथा पञ्चगव्यमृदभूतिवारिणा || १८१ ||\n\nवल्मीकमृज्जलेनाथ चक्राङ्कौषधिवारिणा |\nसंक्षोभ्याभ्यर्च्य चोद्वर्त्य क्षालयेदस्त्रवारिणा || १८२ ||\n\nतमर्घ्येणार्चयित्वा च ततस्तन्मन्त्रितान् करे |\nसिद्धार्थकान् दक्षिणे तु बध्वाग्रे पाठयेदृचम् || १८३ ||\n\nरक्षोहणं तथा सर्वान्नयेत् प्रतिसरे मणीन् |\nसर्वत्र वेष्टितं कृत्वा समारोप्य रथोत्तमे || १८४ ||\n\nकर्मारम्भं च पठतः तस्य दक्षिणदिङ्न्यसेत् |\nऋक्सामपूर्वान् वामे तु ब्राह्नणांश्च चतुश्चतुः || १८५ ||\n\nपुरतोऽस्त्रं स्मरनं यायात् स्वयं विघ्नांस्तु सूदयन् |\nसनृत्तगीतवादित्रस्तुतिमङ्गलपाठकैः || १८६ ||\n\nइदं विष्णुर्विचक्रम इति ऋङ्भयैः सह पाठकैः |\nएकायनांस्तदन्ते तु ओं नमो ब्रह्नणे तु यत् || १८७ ||\n\nतथैव शाकुनं सूक्तं श्रीसूक्तेन समन्वितम् |\nस्वर्णादिनार्थिनः शक्त्या तर्पयंस्तान्निवेशयेत् || १८८ ||\n\nयागभूमिं ततो बिम्बमवरोप्य रथादिकात् |\nनिषण्णं दृढकाष्ठोत्थतोरणे सन्निवेश्य च || १८९ ||\n\nस्नानभूमौ ततः कुर्यादस्त्रेणाज्यतिलाहुतीः |\nयद्वा पूर्वं समानीय पीठं ब्रह्नशिलान्वितम् || १९० ||\n\nभूमिष्ठे भद्रपीठे तु वेदिकायां निवेश्य च |\nततो बिभ्बं समानीय स्थापयेत् पिण्डिकोपरि || १९१ ||\n\nस्थाप्यमाने बृहद्बिम्बे विशेषः कथ्यते श्रृणु |\nपूर्ववत् कर्मशालायां संस्थाप्याकारशुद्धये || १९२ ||\n\nसंस्नाप्य विधिना कृत्वा नयनोन्मीलनं ततः |\nस्नपनं बृहादापाद्य केवलं वा बहूदकैः || १९३ ||\n\nस्नानकर्मशिलादीनामीषत् कृत्वा तु सार्चनम् |\nउत्थाप्य मूर्तिपाद्यैस्तु बहुभिस्तु रथस्थितम् || १९४ ||\n\nसमानीय ततो यत्नात् प्रासादाभ्यन्तरं तु वै |\nयथावद्रत्नविन्यासपूर्वं पीठे निवेश्य च || १९५ ||\n\nबृहद्बिम्बं ततः कुर्यात् कर्म बिम्बेऽखिलं तु वै |\nसन्निरोधस्तु मन्त्राणां तत्र लघ्नेदये स्मृतः || १९६ ||\n\nआबृहत्स्नपनात्पूर्वं यत्किञ्चदपि तत्र तत् |\nनिर्वर्तनीयं पूर्णान्तं बुद्वैवं प्राङ्भहामते || १९७ ||\n\nतथा कार्यं शुभो येन मूहूर्तो नावसीदति |\nएवं हि चित्रपूर्वाणामन्येषां मुनि सत्तम || १९८ ||\n\nसरत्नब्रह्नपाषाणवर्जितानां समापयेत् |\nस्नानाद्यं कर्मबिम्बे तु तत्सममीपेऽथ दर्पणे || १९९ ||\n\nकर्मबिम्बं विना तेषां प्रस्वापाद्यपि विष्टरे |\nकुर्यात् प्रवेशपूर्वं तु सर्वमुत्सवपश्चिमम् || २०० ||\n\nशक्तिभिः कर्मबिम्बैश्च गरुडाद्यैर्यदा सह |\nसमाचरेत् प्रतिष्ठानं मूलबिम्बेन वै सह || २०१ ||\n\nतदानीं तानि बिम्बानि यागभूमौ प्रवेशयेत् |\nएवं प्रवेश्य तद्बिम्बं देशिकः सुसमाहितः || २०२ ||\n\nमण्डलाग्रमथासाद्य तत्र बिम्बं निवेदयेत् |\nभगवन् भूतभव्येश त्वय्येवाराधनाय च || २०३ ||\n\nइदं बिम्बं करिष्यामि संस्कृत्य रजनीक्षये |\nएवं निवेद्य स्नानार्थं कलशान् स्थापयेत् पृथक् || २०४ ||\n\nअथवा कर्मदिवसात् तृतीये वासरे पुरा |\nकर्मभूमेः समानीय ब्रह्न पीठशिलान्वितम् || २०५ ||\n\nयागभूमौ तु संस्थाप्य कलशे मण्डलक्षितौ |\nवह्नौ च देवदेवेशमिष्ट्वा पूर्वोक्तवर्त्मना || २०६ ||\n\nयिम्बादिसर्वद्रव्याणामधिवासं यथास्थितम् |\nकल्पयित्वा तु देवस्य कृत्वा बिम्बनिवेदनम् || २०७ ||\n\nअपरेऽहनि संप्राप्ते स्नपनं प्रारभेद्गुरुः |\nयद्वा तृतीयदिवसे प्राग्वदिष्ट्वा क्रमेण तु || २०८ ||\n\nत्रिस्थानस्थं जगन्नाथं कर्मशालां प्रविश्य च |\nप्राप्तेऽपराङ्नसमये बिम्बमाकारशुद्धये || २०९ ||\n\nसंस्नाप्य विधिना पश्चाद्बिग्वं तोयेऽधिवास्य च |\nअपरस्मिन् दिने प्राप्ते देशिकस्तु कृताह्निकः || २१० ||\n\nजलादुत्थाप्य तद्बिम्बं यागभूमौ प्रवेशयेत् |\nसनकः |\nजलाधिवासनं कर्म यथावद्वदतांवर || २११ ||\n\nश्रोतुकामस्य मे सम्यक् समाख्याहि सुविस्तरम् |\nशाण्डिल्यः |\nवक्ष्ये जलाधिवासीयं विधानमवधारय || २१२ ||\n\nप्रासादस्य विशुद्ध्यर्थं बिम्बशुद्ध्यर्थमेव च |\nमानोन्माणप्रमाणानामूनाधिक्योपशान्तये || २१३ ||\n\nजगदाप्यायनार्थं च सर्वसम्पूर्णसिद्धये |\nप्रतिष्ठार्थक्रियारम्भात् पूर्वमेव शुभे दिने || २१४ ||\n\nपञ्चगव्यादिना स्नानं पूजाहोमौ तथा जपम् |\nसमाचरेत् स्वमन्त्रस्य यत्नैवं न कृतं पुरा || २१५ ||\n\nहेतुना केनचित्तत्र जलवासं समाचरेत् |\nनदीषु दीर्घिकायां वा तटाके निर्झरे ह्रदे || २१६ ||\n\nसंभवे सति कुर्वीत जलवासं यथाविधि |\nअसंभवे जलद्रोण्यां कटाहे धातुनिर्मिते || २१७ ||\n\nयथासंभवमन्यस्मिन् पात्रे वा मृण्मयादिके |\nअल्पतोये श्मशानान्ते लवणोदपरिप्लुते || २१८ ||\n\nकटुके च कषाये च तिक्ते फेनैश्च दूषिते |\nचैत्यवृक्षसमीपे च नीचावाससमीपके || २१९ ||\n\nवर्णान्तरे युते स्वल्पे ऊषरे शौवलान्विते |\nएवमादिषु दुष्टेषु जलवासं न कारयेत् || २२० ||\n\nएकत्रिपञ्चरात्रं वा जलमद्येऽधिवासयेत् |\nदेशकालानुरूपेण सद्यो वा जलवासनम् || २२१ ||\n\nप्रतिष्ठादिवसात् पूर्वं तृतीये पञ्चसप्तमे |\nदिनेऽपराङ्णसमये कर्मशालां प्रविश्य च || २२२ ||\n\nअस्त्रमन्त्रेण संप्रोक्ष्य बिम्बं सन्ताडयेत्ततः |\nसिद्धार्थकेस्तिलैर्दीर्घैरस्त्रमन्त्राभिमन्त्रितैः || २२३ ||\n\nसस्नाप्याकारशुद्ध्यर्थं षडिभः सिद्धार्थकादिकेः |\nवस्त्राभरणपुष्पाद्यैरलंकृत्य च भूषणैः || २२४ ||\n\nपूर्ववत् कौतुकं बद्ध्वा समारोप्य रथादिके |\nपूर्ववच्छ्रुतिघोषैश्च शङ्खभेर्यादिकैः सह || २२५ ||\n\nविविधैर्नृत्तगेयैश्च तथान्यैर्मङ्गलैः सह |\nग्रामं वा नगरं वापि प्रासादं च प्रदक्षिणम् || २२६ ||\n\nभ्रामयित्वा जलोद्देशमानयेन्मूर्तिपैः सह |\nप्रपायां तु जलाभ्यर्णे अवरोप्य रथादिकात् || २२७ ||\n\nविष्टरे विनिवेश्याथ प्राङ्मुखं वाप्युदङ्मुखम् |\nमण्डपं जलमध्ये तु वातवृष्टिक्षमं शुभम् || २२८ ||\n\nचतुः स्तम्भसमायुक्तं चतुस्तोरणभूषितम् |\nवितानध्वजसंयुक्तं वेष्टितं दर्भमालया || २२९ ||\n\nविचित्रैश्च फलैर्युक्तं द्रुमाङ्गैः पावनैस्तथा |\nमुक्तादामसमायुक्तं स्रग्दामभिरलंकृतम् || २३० ||\n\nकोणप्रदीपसंयुक्तं चामरैरुपशोभितम् |\nपुरैव कारयित्वा तु कुर्यात् पुण्याहघोषणम् || २३१ ||\n\nप्राग्वच्छुद्धिमपां कृत्वा तन्मध्ये विन्यसेत्ततः |\nप्रतिमानुगुणं भद्रपीठमास्तरणान्वितम् || २३२ ||\n\nसोपधानं तदूर्ध्वे तु कल्पयेन्मान्त्रमासनम् |\nअनन्तं कल्पयित्वोर्ध्वे अर्घ्यगन्धादिनार्चयेत् || २३३ ||\n\nद्विषट्कार्णेन बिम्बस्य अर्घ्यं पाद्यं तथैव च |\nआचामं वासितं गन्धमुपवीतोत्तरीयके || २३४ ||\n\nभूषणानि च माल्यानि दीपं धूपं यथाक्रमम् |\nदत्वा कृत्वा घृतारोपं संस्मरेत् संहृतिक्रमम् || २३५ ||\n\nसंहारस्य क्रमं वक्ष्ये समाकर्णय सांप्रतम् |\nआत्मानं सर्वगं ध्यात्वा सर्वज्ञं विष्णुमव्ययम् || २३६ ||\n\nकुर्याद्भावान्वितो विष्णोरधिवासनमुत्तमम् |\nप्रणवेन समारोप्य जीवमर्चाभिमानिनम् || २३७ ||\n\nउत्क्रम्यात्मैकतां कृत्वा स्वस्मिन् सर्वेश्वरे हरौ |\nसंशोष्य मरुता पृथ्वीं दग्ध्वा बीजान्विताग्निना || २३८ ||\n\nअद्भिः संप्लाव्य तां वायुशुष्कां वह्नौ विलाप्य च |\nसंहृत्य वायुना वह्निं वायुमाकाशतां नयेत् || २३९ ||\n\nआध्यात्मिकाधिदेवैस्तु करणैर्विषयैः सह |\nतन्मात्रासंस्थितान्येवं क्रमात् संहृत्य देशिकः || २४० ||\n\nनभो मनसि संहृत्य मनोऽहङ्कति तत्पुनः |\nमहत्यात्मनि तं चापि नयेदव्याकृतैकताम् || २४१ ||\n\nशान्तानन्ते परे व्योम्नि निष्कले ज्ञानविग्रहे |\nतं ध्यायेत् परमानन्दे संस्थितं शान्तविग्रहम् || २४२ ||\n\nयस्मिन्नव्याकृतं लीनं स्वस्थं यत् स्वस्वरूपकम् |\nवासुदेवोऽपि विज्ञेयः सर्वात्मा सर्वकृत् प्रभुः || २४३ ||\n\nतस्मिन्नेव तुसंहृत्य पृथिव्यादीनि देशिकः |\nएवं ध्यात्वा यथान्यायं बिम्बं वस्त्रेण वेष्टयेत् || २४४ ||\n\nस्थगयित्वांशुकैर्दिव्यैर्दर्भैः सर्वैः स्रगादिभिः |\nआचार्यो मूर्तिपैर्मन्त्रान् व्यापकांश्चतुरोपि च || २४५ ||\n\nपठद्भिः शाकुनं सूक्तं तथा चान्यैस्त्रयीमयैः |\nआम्नायोद्धोषणपरैः सार्धमादाय तीरतः || २४६ ||\n\nतद्बिम्बं जलमध्ये तु पीठोर्ध्वे शाययेत् स्वयम् |\nअम्भस्येति च मन्त्रेण प्राङ्मूर्धानमुदङ्मुखम् || २४७ ||\n\nदुन्दुभीर्विविधाकारा नादयित्वा दिशो दश |\nजयशब्दैश्च गीताद्यैः सपुण्याहपुरस्सरम् || २४८ ||\n\nआत्मन्यासं क्रमात् कृत्वा दिशोस्त्रेणावबध्नियात् |\nअवलोक्य च नेत्रेण कवचेनावकुण्ठयेत् || २४९ ||\n\nलोकपालान् बहिर्ध्यात्वा स्थानादस्मात् समन्ततः |\nतीरदेशमथ प्राप्य कुम्भं सूत्रेण वेष्टयेत् || २५० ||\n\nवेष्टितं नववस्त्राभ्यां सापिधानं सपल्लवम् |\nसंस्थाप्य तद्दक्षिणतः करकं च तथैव हि || २५१ ||\n\nइन्द्रादीशानपर्यन्तं कलशान् परितो न्यसेत् |\nसवस्त्रान् सापिधानांश्च सहिरण्यान् सकूर्चकान् || २५२ ||\n\nकुम्भे विशाखयूपं तु करके च सुदर्शनम् |\nआवाह्यार्घ्यादिनाभ्यर्च्य इन्द्रादीन् कलशाष्टके || २५३ ||\n\nबिम्बस्य शिरसोद्देशे कुम्भं च करकं न्यसेत् |\nअर्चितं परितश्चाष्टौ कलशान् विन्यसेत् क्रमात् || २५४ ||\n\nकोणेषु पालिका न्यस्त्वा अनिर्वाणैश्च दीपकैः |\nदर्शयेच्चक्रमुद्रां च रक्षामुद्रां तथैव च || २५५ ||\n\nअत ऊर्ध्वं न वै कुर्याद्ग्राम्यधर्मं तु तज्जले |\nदारुलोहशिलोत्थानां बिम्बानां जलवासनम् || २५६ ||\n\nसाक्षाद्भवेत्तदन्यत्र भवेच्छायाधिवासनम् |\nविधानं तत्र वक्ष्यामि यथा तदवधारय || २५७ ||\n\nस्नानमाकारशुद्ध्यर्थं द्र्पणे तु समाचरेत् |\nअन्यच्च सकलं विप्र प्राग्वद्बिम्बे समाचरेत् || २५८ ||\n\nअग्रतो देवबिम्बस्य छायाधिवसनार्थतः |\nजलद्रोणीं कटाहं वा स्थापयेल्लोहनिर्मितम् || २५९ ||\n\nमृण्मयं दारुजं वापि भाजनं धान्यसञ्चये |\nपूरयेद्गन्धतोयेन शुद्धस्फटिकवर्चसा || २६० ||\n\nपूर्ववद्विष्टरं कृत्वा दर्भमञ्जरिजं शुभम् |\nअष्टाविंशतिदर्भोत्थं कूर्चं कृत्वा द्विजोत्तम || २६१ ||\n\nदेशिकेन्द्रो विधानेन तत्रावाह्य जगद्गुरुम् |\nअर्घ्यगन्धादिनाभ्यर्च्य स्मृत्वा वै संहृतिक्रमम् || २६२ ||\n\nविष्टरं जलमध्ये तु प्राङ्मूर्धानं तु शाययेत् |\nचक्रमुद्रां प्रदर्श्याथ कुम्भादीन् पूर्ववन्न्यसेत् || २६३ ||\n\nशक्तीनामपि विप्रेन्द्र पूर्ववद्विष्टरं भवेत् |\nअथवा तु त्रिभिर्दर्भैः कूर्चं कुर्याद्विधानतः || २६४ ||\n\nछायाधिवासमात्रं तु तासामपि पृथक् पृथक् |\nसर्बाङ्गं नववस्त्रेण प्रतिमायाः समन्ततः || २६५ ||\n\nझादयित्वा समन्ताच्च सिद्धार्थान् विकिरेत् क्षितौ |\nरक्षोहणेति मन्त्रेण रक्षां कुर्यात् समन्ततः || २६६ ||\n\nअनुक्तमत्र यत् किञ्चित् प्राग्वत्तत् सर्वमाचरेत् |\nमृण्मये भित्तिसंस्थे च बिम्बे छायाधिवासनम् || २६७ ||\n\nअन्तः प्रविश्य प्रासादे देशिकेन्द्रः समाचरेत् |\nअन्येषां यागगेहस्य प्राग्वत् कृत्वा तु मण्टपम् || २६८ ||\n\nकुटीं वा तत्र कुर्वीत छायाधिवसनं गुरुः |\nदारुलोहशिलोत्थानां बिम्बानां विभवे तदा || २६९ ||\n\nजलद्रोण्यादिके पात्रे तोयाधिवसनं चरेत् |\nतदापि जलवासं तु आचरेन्मण्टपान्तरे || २७० ||\n\nयद्वा स्नानार्थकं क्लृप्तमण्डपे वा समाचरेत् |\nअथवा यागसदने स्नानभूमौ तु तद्भवेत् || २७१ ||\n\nएवं जलवाधिवासं तु कृत्वा वै देशिकोत्तमः |\nउपयोग्यं प्रतिष्ठाया यद्यद्द्रव्यमुपार्जितम् || २७२ ||\n\nतत् सर्वं समुपाहृत्य प्रासादं शोधयेत्ततः |\nमार्जनालेपनाद्यैश्च ततो यागनिकेतने || २७३ ||\n\nअकृतं यदलङ्कारं कारयेत् सकलं तु तत् |\nनास्तिकान् भिन्नमर्यादान् देवब्राह्नणनिन्दकान् || २७४ ||\n\nपापरोगयुतानन्यान् निन्दितान् पिशुनांस्तथा |\nपाषण्डिनो हीनवृत्तीन् प्रतिलोमान् समत्सरान् || २७५ ||\n\nलुब्धान् मूर्खानविदुषो बलान्निर्वासयेत्ततः |\nकर्माहाद्वासरे विप्र अपराह्णे गुरुः स्वयम् || २७६ ||\n\nजलाधिवासदेशं तु संप्राप्य सह मूर्तिपैः |\nउत्थाप्य बिम्बमुदकात् कुम्भं च कलशानपि || २७७ ||\n\nउद्बास्य देवतास्तत्स्थास्तद्बिम्बं तीरविष्टरे |\nप्राङ्मुखं समवस्थाप्य वारिभिः क्षालयेत्ततः || २७८ ||\n\nलोहजं चेद्विशुद्ध्यर्थं तित्रिणीफलवारिणा |\nप्राग्वत् सृष्टिक्रमं कृत्वा विधानेन महामते || २७९ ||\n\nवस्त्राभरणपुष्पाद्यैरङ्कृत्य मनोहरैः |\nयानमारोप्य तद्बिम्बं शङ्खभेर्यादिसंयुतम् || २८० ||\n\nग्रामं प्रदक्षिणीकृत्य ह्यालयं वा समानयेत् |\nयागगेहं तु यानादेरवरोप्य निवेशयेत् || २८१ ||\n\nस्थाने पूर्वोदिते पश्चादारभेत् स्नपनं गुरुः |\nलेख्यादौ संप्रविश्याथ प्रासादं मूर्तिपैः सह || २८२ ||\n\nप्राक् चाधिवासितं कूर्चं जलात्तस्मात् समुद्धरेत् |\nबिम्बाच्च वस्त्राभरणमाल्यान्यपनयेत् ततः || २८३ ||\n\nपीठे तु स्नानकुम्भानां स्थापनार्थं तु कल्पिते |\nपूर्वोदितं स्थूलपरं स्नपनं स्थापयेद्द्विज || २८४ ||\n\nपूर्वादिपश्चिमाशान्तं पृथक् स्नपनमण्डपम् |\nविहितं यत्न तत्रैव देवदेवस्य वामतः || २८५ ||\n\nयातुधानपदं यावदग्निकोणादितो न्यसेत् |\nस्नपनं स्थूलपराख्यं स्थूलसूक्ष्मं तु पृष्ठतः || २८६ ||\n\nईशकोणात् समारभ्य यावदाग्नेयगोचरम् |\nदेवस्य दक्षिणे पार्श्वे ईशानाद्वायुपश्चिमम् || २८७ ||\n\nस्थूलस्थूलाभिधं स्नानं स्थापयेत् क्रमयोगतः |\nअधिवासदिने कुर्यात् स्नानं स्थूलपराभिधम् || २८८ ||\n\nप्रतिष्ठादिवसे कुर्यात् स्नपनं स्थूलसूक्ष्मकम् |\nचतुर्थे दिवसे स्नपनं स्थूलस्थूलाभिधं भवेत् || २८९ ||\n\nतदा तत्तद्दिने तत्तत् स्नपनं स्नापयेद्गुरुः |\nएवं हि स्नानकलशान् क्रमात् संस्थाप्य पूर्ववत् || २९० ||\n\nतदर्पणावसानेऽथ शयनं कल्ययेद्द्विधा |\nनयनोन्मीलनार्थं तु शयनं कल्पयेत् पुरा || २९१ ||\n\nद्वादशाक्षरमन्त्रेण पीठं संप्रोक्षयेत्ततः |\nप्रागग्रानुदगग्रान् वा दर्भानास्तीर्य पुष्कलान् || २९२ ||\n\nपञ्चभारमितान् शालीनथवा चार्धसंमितान् |\nवृत्तं वा चतुरश्रं वा कम्बलानुपरि न्यसेत् || २९३ ||\n\nउपधानानि चित्राणि शयनाङ्गानि कल्पयेत् |\nमङ्गल्यकुम्भान् संस्थाप्य दिगष्टकसमाश्रितान् || २९४ ||\n\nततो बिम्बाधिवासार्थं शयनं परिकल्पयेत् |\nतदर्धं वेदिकौर्ध्वे तु कुर्यात् स्वस्तिकमण्डलम् || २९५ ||\n\nरजसा कुसुमैर्वाथ चतुर्वर्मैर्महोज्वलैः |\nप्रागग्रानुदगग्रांश्च दर्भान् संस्तीर्य तत्परम् || २९६ ||\n\nपञ्चभारप्रमाणेन शालींस्तत्र विनिक्षिपेत् |\nतदर्धं तण्डुलं शुद्धं तदर्धं तु तिलं तथा || २९७ ||\n\nउपर्युपरि निक्षिष्य लाजानूर्ध्वे तु विन्यसेत् |\nकाष्ठजं सुदृढं स्निग्धं चतुर्गात्रसमन्वितम् || २९८ ||\n\nचतुष्पादसमायुक्तं चतुरश्रायतं ततम् |\nखट्वासंज्ञितपयङ्कं तदूर्ध्वे स्थापयेत्ततः || २९९ ||\n\nदुकूलं मृदुतल्पं च विन्यसेत् सोपरिच्छदम् |\nकेवलं तल्पमात्रं वा विन्यसेदथवा द्विज || ३०० ||\n\nखट्वातूले विवर्ज्याथ लाजोर्ध्वे रत्नकम्बले |\nन्यसेदभिनवं पश्चाद्वस्त्रं कार्पासजं नवम् || ३०१ ||\n\nक्षौमवस्त्रं न्यसेन्मध्ये चित्रवस्त्रं ततोपरि |\nशिरोपधानसंयुक्तं पादगण्डूकसंयुतम् || ३०२ ||\n\nसर्वानभिनवान् शुभ्रान् सकपोलोपधानकान् |\nसुगन्धधूपितान् वस्त्रान् कुसुमामोदसंमितान् || ३०३ ||\n\nइन्द्रादीशानपर्यन्तं कलशान् सूत्रवेष्टितान् |\nतोयपूर्णान् समान् स्निग्धान् सापिधानान् सवस्त्रकान् || ३०४ ||\n\nसुरत्नपल्लवैर्युक्तान् धान्यराशिषु निक्षिपेत् |\nशङ्खचक्रगदापझध्वजैश्चेन्द्रादिषु क्रमात् || ३०५ ||\n\nश्रीवत्सं गरुडं कूर्मं सौवर्णं तेषु निक्षिपेत् |\nमध्ये मध्ये च कुम्भानां धान्योर्ध्वे मङ्गलान् न्यसेत् || ३०६ ||\n\nवस्त्रैराच्छादितास्तद्वन्न्यसेत् कोणेषु पालिकाः |\nएवं शयनयुग्मं तु प्रकल्प्य तदधो यजेत् || ३०७ ||\n\nसर्वाधारमनन्तं तु तदूर्घ्वे सर्वगं प्रभुम् |\nप्रभवाप्यययोगेन यजेत् प्रागादियोगतः || ३०८ ||\n\nपाठयेत् सर्पसामादिसंज्ञां ज्ञानबलात्मिकाम् |\nहुत्वा शताष्टसंख्यं तु मूलं तदनुकल्पयेत् || ३०९ ||\n\nमण्डलं पावनै रागैः सिताद्यैर्माङ्गलीयकैः |\nतदूनाधिकशान्त्यर्थं हुत्वा कुण्डगणं ततः || ३१० ||\n\nसंस्कुर्यात् प्रतिकुण्डस्य निकटे कुम्भमध्यगम् |\nप्रभवाप्यययोगेन चातुरात्म्यं तु संयजेत् || ३११ ||\n\nह्रदादि यद्वा दिक्स्थेषु विदिक्स्थेषु तदस्त्रपम् |\nदत्त्वा तदर्थं पूर्णां तु पूर्णात्पूर्णं च पाठयेत् || ३१२ ||\n\nएकायनान् यजुर्मयानाश्रावितमनन्तरम् |\nएवं सर्वं समापाद्य प्रयायाद्बिम्बसन्निधिम् || ३१३ ||\n\nविम्बमर्घ्यादिनाभ्यर्च्य गुरुः स्नपनमारभेत् |\nअथास्त्रमन्त्रेण पुरा मङ्गल्यकलशाम्भसा || ३१४ ||\n\nसंसेच्य बिम्बं तदनु स्नापयेत्तन्मृदम्भसा |\nपाठयेत्तत्र कूश्माण्डान् बलमन्त्राननन्तरम् || ३१५ ||\n\nततो गोमयकुम्मेन इह गावः प्रपाठयेत् |\nभूतिस्तमति नन्त्रेण पाठ्यनानेन भूतिना || ३१६ ||\n\nपञ्चगव्येन तदनु पाठये च्छाव्करं ततः |\nपूर्ववच्च ततोऽभ्यर्च्य विधिवच्चमसाम्वुना || ३१७ ||\n\nक्षालयित्वा जलैः शुद्धैरभिषिच्य ततोऽर्चयेत् |\nशिल्पदोषविनाशार्थं स्नानमेतदुदाहृतम् || ३१८ ||\n\nपरिधाय ततो विप्र वाससी अधरोत्तरे |\nनयनोन्मीलनार्थं तु शयनं यत् प्रकल्पितम् || ३१९ ||\n\nतत्र पूर्वशिरस्कं च बिम्बं प्रस्वापयेद्द्विज |\nततः समन्ताद्बिम्बं तु छादयेत् कम्वलादिभिः || ३२० ||\n\nसौवर्णं राजनं चैव पात्रमाढकपूरणम् |\nधान्यराशौ निधायाग्रे पूरयेत यथाक्रमम् || ३२१ ||\n\nमधुना सर्पिषा चैव ततस्तु मधुपात्रके |\nअर्कमण्डलमध्यस्थं मार्ताण्डायुतसन्निभम् || ३२२ ||\n\nध्यात्वा मन्त्रेशमभ्यर्च्य तदन्यस्मिन् भहामते |\nचन्द्रमण्डलमध्यस्थं धेनुमुद्रासमन्वितम् || ३२३ ||\n\nमन्त्रै वै सौरभीयं च स्फुरदिन्दुशतप्रभम् |\nतदन्तरस्थ मन्त्रेशं हिमाचलनिभं स्मरेत् || ३२४ ||\n\nतत्स्रुतैरमृतौघैश्च शशिजैर्धेनुजैरपि |\nसुभावितं स्मरेद्बिम्बं मधुवातेति मन्त्रतः || ३२५ ||\n\nघृतादि मन्त्रयेत् पश्चाद्वस्त्रेणाच्छादयेत्तु तत् |\nअष्टाङ्गुला च सौवर्णी शलाका राजती तथा || ३२६ ||\n\nकेवला वापि सौवर्णी शलाका स्याद्विजोत्तम |\nअष्टधान्यानि परितः पात्रेषु विनिवेशयेत् || ३२७ ||\n\nगाः कन्यकाः शुभाकारा भूषणैश्चापि भूषिताः |\nआनीय स्थापयेत् पार्श्वे ब्रह्नघोषेण घोषेयेत् || ३२८ ||\n\nस्वयं शलाकां सौवर्णीं कृत्वा नेत्राभिमन्त्रिताम् |\nमध्वक्तां च तया नेत्रं दक्षिणं त्वीषदुल्लिखेत् || ३२९ ||\n\nसंस्मरन् परमं ज्योतिर्नेत्रमन्त्रेण देशिकः |\nआज्याक्तया तया वापि राजत्या वाममुल्लिखेत् || ३३० ||\n\nतन्मन्त्रितेन शस्स्त्रेण शिल्पी स्नातोऽवलोकितः |\nयथावत् प्रकटीकुर्याद्विधिदृष्टेन वर्त्मना || ३३१ ||\n\nवारुणं पाठयेत् साम सह चान्द्रेण सामगान् |\nपूरयेन्मधुसर्पिर्भ्यां नेत्रयुग्मं क्रमेण तु || ३३२ ||\n\nवौषडन्तेन मूलेन तेनैव जुहुयात्ततः |\nतन्मुर्ध्नि शशिबिम्बं तु ध्येय तापादिशान्तये || ३३३ ||\n\nसिञ्चन्तममृतौघं तु हृदा द्यन्तेन सेचयेत् |\nव्यपोह्याच्छादनपटं दर्शयेन्मधुसर्पिषी || ३३४ ||\n\nअष्टधान्यानि गाश्चैव कन्यकाः पुरतः स्थिताः |\nमध्वाज्ये च शलाके च प्रदद्याच्छिल्पिने द्विज || ३३५ ||\n\nअष्टधान्यानि गाश्चैव शय्योपकरणं तथा |\nप्रदद्याद्देशिकेन्द्राय साधकः सिद्धिलालसः || ३३६ ||\n\nयद्वा मध्वादिसकलमाचार्याय निवेदयेत् |\nयथाशक्ति तथान्येषां मूर्तिपानां च दक्षिणाः || ३३७ ||\n\nमृण्मये मूलबिम्बे तु भित्तिस्थेऽथ प्रविश्य तु |\nप्रासादं तत्र कुर्वीत नयनोन्मीलनक्रियाम् || ३३८ ||\n\nएवं श्रियादिशक्तीनां नयनोन्मीलनं भवेत् |\nएवं नेत्रे समुन्मील्य बिम्बस्य तु ततः परम् || ३३९ ||\n\nदहनाप्यायने कुर्याद स्त्रेण हृदयेन च |\nआमूर्ध्नो द्वादशार्णं तु मूर्त्यर्थं पूर्ववन्न्यसेत् || ३४० ||\n\nस्नानार्थतः पुरा क्लृप्ते पीठे बिम्बं नयेत्ततः |\nव्याप्तिसत्तासमायुक्ते संस्कृते प्रोक्षणादिना || ३४१ ||\n\nआधारादिक्रमोपेते समालब्धे सुपूजिते |\nपीठेऽवतार्य संवेष्ट्य वाससी ह्यधरोत्तरे || ३४२ ||\n\nअथ क्रमोदितैः कुम्भैः द्विषट्कावर्तितैर्हृदा |\nस्नापयेत् पाठयेद्विप्रानो षधीनामिति श्रुतिम् || ३४३ ||\n\nया ओषधय इत्यादि ऋग्वेदांस्तदनन्तरम् |\nएवं दशावशिष्टान्तैः सेचिते कलशैः सति || ३४४ ||\n\nततः कुम्भचतुष्के तु चतुर्भिर्मूर्तिधारकैः |\nऋक्सामपूर्वैर्विधिवत् स्नपनीयं तु पाठयेत् || ३४५ ||\n\nउदुत्तमं हि ऋग्वेदान् पाठयेदद्रविणं यजुः |\nततस्तु वारुणं साम सामज्ञोऽथर्वणस्ततः || ३४६ ||\n\nअयं ते वरुणश्चेति पवित्रं तेततो ऋचम् |\nवसोः पवित्रंहि यजुः पाठयेत् सुमहांस्ततः || ३४७ ||\n\nपवित्रं तेहि यत् साम संयोज्यैकायनांस्ततः |\nमूर्तिपान् समुदायेन पावमानीश्चतुष्टयम् || ३४८ ||\n\nतदन्ते परमं मन्त्रं व्यूहीयं भगवानिति |\nपवित्रमन्त्रं तदनुिदं विष्णुर्विचक्रमे || ३४९ ||\n\nततो विभवमन्त्रैस्तु सर्वैः संमन्त्रितेन च |\nकुम्भेन सेचयित्वा तु व्यूहमन्त्रैः परेण तु || ३५० ||\n\nस्नापयित्वार्चयित्वा च जुहुयात् साधिकं शतम् |\nयथावत् प्रणवेनाथ व्याप्तिं कृत्वा च पाठयेत् || ३५१ ||\n\nमाप्रगामे ति ऋग्वेदान् अग्ने नायुर्यजुर्मयान् |\nप्राणापानं हि यत् साम ततः प्राणाय बै नमः || ३५२ ||\n\nयातव्येति परं मन्त्रं विप्रानेकायनांस्ततः |\nध्यानयुक्तो धिया सम्यक् पठेदाराधकस्ततः || ३५३ ||\n\nआवाहयाम्यमरबृन्दनताङ्घ्रियुग्मं |\nलक्ष्मीपतिं भुवनकारणमप्रमेयम् |\nआद्यं सनातनतनुं प्रणवासनस्थं |\nपूर्णेन्दुभास्करहुताशसहस्रदीप्तिम् || ३५४ ||\n\nध्येयं परं सकलतत्वविदां च वेद्यं |\nवाराहकापिलनृकेसरिसौम्यमूर्तिम् |\nश्रीवत्सकौस्तुभमहामणिभूषिताङ्गं |\nकौमोदकीकमलशङ्करथाङ्गहस्तम् || ३५५ ||\n\nसर्वत्रगोऽसि भगवन् किल यद्यपि त्वां |\nआवाहयामि हि यथा व्यजनेन वायुम् |\nगूढो यथैव दहनो मधनादुपैति |\nआवाहितोऽपि हि तथा त्वमुपैषि चार्चाम् || ३५६ ||\n\nमालाधराच्युत विभो परमार्थमूर्ते |\nसर्वज्ञनाथ परमेश्वर सर्वशक्ते |\nआगच्छ मे कुरु दयां प्रतिमां भजस्व |\nपूजां गृहाण मदनुग्रहकाम्ययाद्य || ३५७ ||\n\nततो विमृज्य वस्त्रेण भोगैः पूर्वेदितैर्यजेत् |\nअर्घ्याद्यैर्दक्षिणान्तैस्तु पाठयेदृङ्भयांस्ततः || ३५८ ||\n\nअर्चामि तेति मन्त्रं वै सामगांश्चार्चत त्विति |\nभगवानिति तज्ज्ञांस्तु अग्नौ सन्तर्पयेत्तः || ३५९ ||\n\nस्वकुण्डे देशिकेन्द्रस्तु समिधां सप्तकं हुनेत् |\nपश्चाच्छताष्टसंख्यं च साज्यैस्तु तिलतण्डुलैः || ३६० ||\n\nतर्पयित्वा तु पूर्णान्तमुद्धृत्याग्निकणं ततः |\nदिक्कुण्डेषु विनिक्षिप्य संस्कृतेषु पुरैव हि || ३६१ ||\n\nतथैव च विदिक्स्थेषु उद्धृत्याभ्यर्च्य वै क्रमात् |\nततः प्रभवयोगेन चतुर्दिक्षु निवेशयेत् || ३६२ ||\n\nचतुरो वासुदेवादिनाम्ना एकायनान् द्विजान् |\nस्वाभिः स्वाभिरसंख्यं च तैः कार्यमभिधादिभिः || ३६३ ||\n\nसमित्सप्तकपूर्वैस्तु साज्यैस्तु तिलतण्डुलैः |\nएवमप्यययोगेन वाय्वादीशावसानकम् || ३६४ ||\n\nऋग्वेदाद्यांस्तु चतुरः संस्कृत्यादौ तथा न्यसेत् |\nअथवा विन्यसेत्तांस्तु ईशाद्वायुपदावधि || ३६५ ||\n\nतैरप्यच्युतलिङ्गैस्तु स्वशाखोक्तैश्च पावनैः |\nहवनं विधिवत् कार्यं भक्तियुक्तेन चेतसा || ३६६ ||\n\nएवं क्रमेण कुण्डांस्तु सर्वान् हुत्वा ततो गुरुः |\nद्वार्स्थादीनां पुरोक्तानां दिक्पतीनां समाचरेत् || ३६७ ||\n\nहवनं विधिवत् कुण्डे तदर्थं पूर्वनिर्मिते |\nस्तुत्वा जितंत्वामन्त्रेण सामज्ञान् पाठयेत् पुनः || ३६८ ||\n\nसह गायत्रिसाम्ना तु यद्रथन्तरसंज्ञकम् |\nप्रजप्य द्वादशार्णं तु मुद्रां बध्वा प्रणम्य च || ३६९ ||\n\nअष्टाङ्गेनाथ विज्ञाप्यो भगवान् भूतभावनः |\nमूर्तिभेदेन रूपेण अनेनैव हि साम्प्रतम् || ३७० ||\n\nलोकानज्ञाततत्वांस्तु समाह्रादय नागरान् |\nयेनान्तः संप्रविष्टेन ईषत्कालवशात्तु वै || ३७१ ||\n\nजन्मान्तरसहस्रोत्थान्मोक्षमायान्ति किल्बिषात् |\nएवमर्थ्यो हि भगवान् लोकानुग्रहकृत् प्रभुः || ३७२ ||\n\nदत्वार्घ्यगन्धस्रग्धूपदीपनैवेद्यमेव च |\nनिवेद्याचमनं चार्घ्यं कुर्यान्नीराजनं ततः || ३७३ ||\n\nपुण्याहजयघोषेण वेदध्वनियुतेन च |\nशङ्खवादित्रनिर्घोषपटहैर्गीतिभिः सह || ३७४ ||\n\nकरावङ्घ्रिगतौ कृत्वा देवदेवस्य देशिकः |\nपाठयेदृङ्भयं मन्त्रं उतिष्ठेति ततः सह || ३७५ ||\n\nयात्रोपकरणैर्मन्त्रं कृत्वा ब्रह्नरथे स्थिरे |\nसुयन्त्रितेति क्षीराज्यदध्योदनसमन्विते || ३७६ ||\n\nसुभिक्षक्षेमशान्त्यर्थं परमान्नफलैर्युते |\nपाठयेदस्य वामीयमृङ्भयं तदनन्तरम् || ३७७ ||\n\nतन्मयान् वलमन्त्रं तु दशार्धे ति महामते |\nस्वयमाद्यन्तसंरुद्धं हृदा तु कवचं जपेत् || ३७८ ||\n\nभ्रामयेद्बलिदानं च क्रियमाणं तु सर्वदिक् |\nपझकाञ्चनवज्राणां पूर्ववत् क्षेपमाचरेत् || ३७९ ||\n\nदिव्याद्यायतनानां च कार्या पूजा यथोचिता |\nपञ्चरात्रविदां चैव यतीनां ब्रह्नचारिणाम् || ३८० ||\n\nषट्कर्मनिरतानां च दानं दीनजनेष्वपि |\nरथस्थे मन्त्रबिम्बे तु यावत्पदशतं व्रजेत् || ३८१ ||\n\nतद्रथं तूर्यघोषेण तावत् क्रतुशतं फलम् |\nआप्नोत्याराधकः शश्वत् सकामो नियतव्रतः || ३८२ ||\n\nततस्तोरणदेशस्थं रथं कृत्वाऽर्चयेत् प्रभुम् |\nपाद्यार्घ्यपुष्पधूपैश्च नमस्कृत्य च पाठयेत् || ३८३ ||\n\nउत्तिष्ठेति द्विषट्कार्णं सजितंतंतु चाखिलम् |\nसंपठन् पौरुषं सूक्तं यागवेश्म प्रवेशयेत् || ३८४ ||\n\nशय्यायां प्राक्शिरोबिम्बं शाययेद्धृदयेन तु |\nदेशिको मूर्तिपैः सार्धं यात्राहोमं समा येत् || ३८५ ||\n\nततस्तच्छिरसोद्देशे चक्राकारस्थिते घटे |\nपूर्वोक्तलक्षणे नेत्रमस्त्रसंपुटितं यजेत् || ३८६ ||\n\nपूजयेन्मड्गलान्यष्टौ प्रागादौ तु स्वनामभिः |\nअष्टासु तत्र कुम्भेषु पुरैव स्थापितेषु च || ३८७ ||\n\nवासुदेवादयः पूज्याः प्रभावाप्यययोगतः |\nह्रदादि यद्वा दिक्स्थेषु विदिक्स्थेषु तदस्त्रपम् || ३८८ ||\n\nयद्वा प्राच्यां तु वाराहो नारसिंहस्तु दक्षिणे |\nप्रतीच्यां श्रीधरो देवो हयवक्त्रस्तथोत्तरे || ३८९ ||\n\nआग्नेय्यां भार्गवो रामो नैरृते राम एव च |\nवायव्ये वामनश्चापि विष्णुरीशानगोचरे || ३९० ||\n\nस्वनाम्ना पूजयित्वैतानर्घ्यगन्धादिभिस्ततः |\nपूजयित्वार्घ्यपुष्पाद्यैः शयनस्थं विभुं ततः || ३९१ ||\n\nवर्मणाच्छादनपटं दत्वा धूपाधिवासितम् |\nमूलेन शयनस्थस्य कुर्यादाप्यायनं ततः || ३९२ ||\n\nदेवाङ्घ्रिनिकटोद्देशे उपविष्टस्तु देशिकः |\nमन्त्रविद्देवबिम्बस्य मन्त्रन्यासं समाचरेत् || ३९३ ||\n\nलेख्यादौ मन्त्रबिम्बे तु प्रासादस्थे द्विजोत्तम |\nउत्सवं कर्मबिम्बे तु विष्टरे वा प्रकल्प्य तु || ३९४ ||\n\nप्रस्वाप्य शयने प्राग्वत् प्रासादं संप्रविश्य च |\nमन्त्रन्यासादिकं कुर्याद्वक्ष्यमाणविधानतः || ३९५ ||\n\nसुविस्तृतं तद्विधानमिदानीवधारय |\nपीठे पुष्पाञ्चलिं कृत्वा गन्धयुक्तं च साक्षतम् || ३९६ ||\n\nआमूर्ध्नश्चरणान्तं तु द्वादशार्णं तु विन्यसेत् |\nअङ्गोपाह्गस्थितिं कुर्यात् स्थानेषु हृदयादिषु || ३९७ ||\n\nहृदि मूर्ध्नि शिखायां तु स्कन्धयोः करमध्यतः |\nनेत्रयोरुदरे पृष्ठदेशे बाहुद्वये ततः || ३९८ ||\n\nऊरुभ्यां जानुयुग्मेऽथ पादयोस्तदनन्तरम् |\nदेवस्य दक्षिणे हस्ते चक्रं शङ्खं तु वामतः || ३९९ ||\n\nवामहस्ते गदाखडगौ ह्यथवा दक्षवामयोः |\nक्रमाल्लाञ्छनमन्त्रांस्तु चक्रादीन् लाञ्छनान् न्यसेत् || ४०० ||\n\nकिरीटं शिरसोद्देशे श्रीवत्सं च गलादधः |\nवक्षसोऽवामभागे तु विन्यसेत्तदनन्तरम् || ४०१ ||\n\nकौस्तुभं हृदये न्यस्य वनमालां च कण्ठतः |\nश्रियं दक्षिणभागे तु पुष्टिमुत्तरतो न्यसेत् || ४०२ ||\n\nऊरुमूले वैनतेयमथेदानीं निबोध मे |\nब्चतुर्मुजस्य देवस्य चक्रादेर्विनिवेशनम् || ४०३ ||\n\nमुख्यदक्षिणहस्तेऽब्जं गदां वामकरे न्यसेत् |\nअपरे दक्षिणे चक्रं शङ्खं वामकरे परे || ४०४ ||\n\nअन्यान् लाञ्छनमन्त्रास्तु यथायोगं तु विन्यसेत् |\nअन्येषु षड्भुजाद्येषु मुख्यदक्षादितः क्रमात् || ४०५ ||\n\nसर्वान् लाञ्छनमन्त्रांस्तु यथास्थानगतान् न्यसेत् |\nसंस्थाप्य भगवन्मूर्तिर्धत्ते चक्रादिलाञ्छनम् || ४०६ ||\n\nहस्ते येन क्रमेणैव लाञ्छनानि न्यसेत्तथा |\nमन्त्रान् किरीटपूर्वांश्च प्राग्वत् सर्वत्र विन्यसेत् || ४०७ ||\n\nपादादिद्वादशाङ्गेषु ततो दामोदरादिकान् |\nतच्छक्तिकांस्तथा मन्त्रान् प्राग्वद्व्यापकलक्षणान् || ४०८ ||\n\nऐश्वरेणाथ बीजेन यथावस्थेन भावयेत् |\nपादादितन्मयेनैव तद्वन्मन्त्रवरेण तु || ४०९ ||\n\nप्राग्वदप्यययुक्त्या तु ह्यान्तर्ज्योतिर्मयात्मना |\nविभुना वाक्स्वरूपेण तदेवाथ परं पदम् || ४१० ||\n\nसुशान्तं सर्वगं बुद्ध्वा निस्तरह्गमिवोदधिम् |\nविद्याङ्गदामित्याद्यं यतु पाठयेत् पाञ्चरात्रिकान् || ४११ ||\n\nदेहसान्यासिकं मन्त्रं धारणाख्यमनन्तरम् |\nजीमूतस्येति ऋघ्वेदान् नासदासीति पाठयेत् || ४१२ ||\n\nक्रमेणानेन हुत्वा तु पादार्धशतसंख्यया |\nतिलानां च तथा मन्त्रैराज्यस्यैभिर्महामते || ४१३ ||\n\nदत्वा पूर्णाहुतिं प्राग्वदुपसंहारलक्षणाम् |\nततस्तत् परर्म ब्रह्न ह्युदितं पूर्ववत् स्मरेत् || ४१४ ||\n\nसर्वशक्तिमयेनैव स्वभावेन स्वकेन तु |\nओजोबलात्मना यद्वद्गन्धो द्रव्यात्मना तु वै || ४१५ ||\n\nबीजं तरुस्वरूपेण समुद्रो बुद्बुदात्मना |\nएवमव्यपदेश्या या शक्तिः स्वे शक्तिदर्पणे || ४१६ ||\n\nस्थितमादाय विश्वेशं स्वातन्त्र्याच्च महामते |\nमन्त्ररूपां तनुं धत्ते सम्यगाराधनाय च || ४१७ ||\n\nनानात्वमुपयातस्य प्रसरं तस्य च स्वयम् |\nनिष्प्रभत्वं प्रयातस्य चिद्बीजनिचयस्य च || ४१८ ||\n\nआविष्कृतस्य भेदेनाप्यमूर्तेन वलियसा |\nअज्ञानगहनेनैव नित्यानित्यामलात्मना || ४१९ ||\n\nस्मृत्वैवं मूलमन्त्रं तु बिम्वहृत्पझगं स्मरेत् |\nषट्छक्तिकिरणोपेतं तैस्तद्द्रव्यमयीं तनुम् || ४२० ||\n\nसंस्मरेत् संहरन्तं च प्रागुक्तेनैव वर्त्मना |\nस्वरूपममलं भूयः स्मरेन्मूर्त्यात्मना तु तत् || ४२१ ||\n\nनयन्तं पूर्वविधिनाप्येवं स परमेश्वरः |\nमन्त्रात्मना स्वतन्त्रत्वमूपयातो यदा तदा || ४२२ ||\n\nसहस्रशिरसं देव मिति सर्वांस्तु चोदयेत् |\nपाठयेद्ब्राह्नणान्धातर्यध्यक्षेति च मन्त्रपम् || ४२३ ||\n\nयो विश्वतश्चक्षुरिति यातव्यो भवतीति च |\nद्वासुपर्णेति तदनु अतो देवेति वै ततः || ४२४ ||\n\nऋङ्भयान् पौरुषं सूक्त ततः परतमां त्विति |\nशाश्वता च ततः कालकलेति समुदाहरेत् || ४२५ ||\n\nएषा बुद्धिः सप्तधेति अत्रेदानीं च पाठयेत् |\nएवं मन्त्रानुसन्धानं कथितं च पराभिधम् || ४२६ ||\n\nसूक्ष्मसंज्ञं मुनिश्रेष्ठ विध्यन्तरमथोच्यते |\nवैभवं देवताचक्रं व्यूहाख्यं तदनन्तरम् || ४२७ ||\n\nसूक्ष्मं चापि मुनिश्रेष्ठ पादयोर्हृदि मूर्धनि |\nप्रपूज्य पुष्पधूपाद्यैर्मुद्राभिः प्रणमेदथ || ४२८ ||\n\nगत्वा कुण्डसमीपं तु व्यापारेष्वखिलेषु च |\nहोमं कुर्याद्यथाशक्ति तिलाद्यैः शतपूर्वकम् || ४२९ ||\n\nस्मृत्वैकैकं तु वै कर्म कर्ता मन्त्रोदितेन च |\nहृन्मन्त्रेण समूलेन दत्त्वा पूर्णाहुतिं ततः || ४३० ||\n\nआप्रभाताच्च तत् कालं कर्मणां पूरणाय च |\nततः शान्त्युदकं मूर्घ्नि होमान्ते चात्मनो द्विज || ४३१ ||\n\nदत्वा तु बिम्बशिरसि मूलेनोदकमेव तत् |\nजपं च कर्ममन्त्राणां यथाशक्ति समाचरेत् || ४३२ ||\n\nभूतानां वलिदाने च कृते कुण्डेषु मूर्तिपाः |\nस्वैः स्वैर्मन्त्रैः सहस्रं वा शतं वाष्ट तु होमयेत् || ४३३ ||\n\nतैश्च शान्त्युदकं मूर्ध्नि बिभ्बे वै दापयेद्गुरुः |\nअथाधिवासनं कुर्याद्विधिदृष्टेन कर्मणा || ४३४ ||\n\nध्यानाख्यं निष्कलं शुद्धं येन सन्निहितः सदा |\nमन्त्रो ह्यर्चागतो विप्र स्यात् पटस्थोऽथवा मुने || ४३५ ||\n\nन चोपसंहृतो यावद्गुरुणा तत्ववेदिना |\nप्राक्सर्वमुपसंहृत्य संहारक्रमयोगतः || ४३६ ||\n\nस्वरूपे विकृते शुद्धे गुरुरास्ते द्विजोत्तम |\nस्वहृद्रश्मिमये पझे स्थितिं कृत्वा पुरात्मनः || ४३७ ||\n\nएवमेवाविनाशं च निरस्तावयवं यथा |\nबोधविज्ञानदेहं च बिम्बं संभाव्य वै तथा || ४३८ ||\n\nद्वौ सुषुम्नात्मकौ मार्गौ प्रज्वलद्भास्कराकृती |\nहृत्पझगोलकाच्चैव एकदेशसमुत्थितौ || ४३९ ||\n\nमणिप्रभेव चोर्ध्वाधो व्यापकत्वेन संस्थितौ |\nयथात्मनि तथा देवे तथाऽत्मनि विभाव्य च || ४४० ||\n\nततो यायाद्दक्षिणेन घ्राणान्वयपथा मुने |\nस्वदेहाद्धृदयं देवं वाममार्गेण संविशेत् || ४४१ ||\n\nयथात्मनाऽत्मा हृदये ह्यनुभूतो ह्यनूपमः |\nतथा तद्धृदयान्तस्थं स्मरेद्विज्ञानगोलकम् || ४४२ ||\n\nदृष्ट्वा स्वरश्मिखचितमानन्दापूरितं महत् |\nगमागमैकनिष्ठं तु शक्तो ब्रह्नण्यथात्मनि || ४४३ ||\n\nदेवदेहस्थितेनैव विज्ञानेन सहैकता |\nनिष्पाद्या यावदस्पन्दकालमानं स्वदेहकम् || ४४४ ||\n\nपरं यदात्मना विप्र केवलेनानुभूयते |\nस्पन्दप्रवर्तितेनाथ कालेनैकात्मना द्विधा || ४४५ ||\n\nयथाऽत्मनि तथा देवे निष्क्रामेदथ साधकः |\nदेवं दक्षिणमार्गेण विशेद्वामेन चात्मनः || ४४६ ||\n\nहृदयं भासुराकार ज्ञानामृतपरिप्लुतम् |\nयोगोऽयं मुनिशार्दूल बिम्बस्य द्रव्यजस्य च || ४४७ ||\n\nआपादान्मूर्धपर्यन्तं नाडीबृन्दस्य व्यञ्जकः |\nयेन सर्वेशिता विप्र बिम्बस्यास्य प्रजायते || ४४८ ||\n\nतं योगमधुना वच्मि एकाग्रमवधारय |\nहृत्पुण्डरीकमध्यस्थः साधको वृत्तिवर्जितः || ४४९ ||\n\nमन्त्रोच्चारप्रयोगेण प्राग्वत् पदमनामयम् |\nयायादूर्ध्वप्रवाहेण तस्माज्ज्ञेयः प्रवर्तते || ४५० ||\n\nअव्युच्छिन्नोऽव्यथेऽक्षुब्धो स्वेच्छया क्षोभमेति च |\nयथा सन्नतरो दीपो ह्नकम्पः कम्पमेति च || ४५१ ||\n\nकोशकारो यथा तन्तुं गृहीत्वा संप्रवर्तते |\nविज्ञानशक्तिमालम्ब्य एवम्भूतो हृदम्बुजम् || ४५२ ||\n\nस्वकीयमाययाऽचार्यः पूर्ववत् संविशेत्ततः |\nदेवस्य हृदयाम्भोजं विलोक्य सह तेन वै || ४५३ ||\n\nभावयित्वाथ विज्ञानं बोधशक्त्या ततो व्रजेत् |\nतद्द्वादशान्तमागत्य ज्ञेयाख्यं न च नासिकम् || ४५४ ||\n\nतत्पादात् पूर्वयुक्त्या तु दैवं हृदयमाश्रयेत् |\nततो वै देवहृदयात् प्रविश्य हृदयं स्वकम् || ४५५ ||\n\nमध्यमार्गेण हृदयादेत्य स्वं नेत्रगोलकम् |\nएवं देवेऽनुसन्धाय निरीक्ष्य च परस्परम् || ४५६ ||\n\nदेवालोकेन वात्मानमनुविद्धं च संस्मरेत् |\nआत्मालोकेन देवेशं भिन्नं सर्वत्र भावयेत् || ४५७ ||\n\nएतदीश्वरसन्धानं भिन्नमेकात्मलक्षणम् |\nसर्वैश्वर्यप्रदं विद्धि सर्वदा प्रतिमासु वै || ४५८ ||\n\nअथ शब्दानुसन्धानमेकेकाद्भतदर्शनम् |\nवक्ष्यामि येन वै मन्त्रो बिम्बेनैकात्मतां व्रंजेत् || ४५९ ||\n\nनिष्कम्पबोधसामान्यरूपो भूत्वा पुनः स्वयम् |\nये शब्दजनिता भावाः सूक्ष्मैः सूक्ष्मतराऽखिलाः || ४६० ||\n\nसामान्यबोधशब्देन तान् पश्यन्नेकतां गतान् |\nसङ्कल्पपूर्वं सर्वोत्थशब्दमात्रेण वर्जितान् || ४६१ ||\n\nस चाभिमुखमायाति सङ्कल्पादुत्थितस्य च |\nशब्दरूपपदार्थस्य शब्दस्य परमौजसः || ४६२ ||\n\nसङ्कल्पपदवीरूढः स्फुरत्यन्तस्थितः स्फुटम् |\nपदार्थोपरि यः शब्दो मध्यमं विद्धि तन्मुने || ४६३ ||\n\nहृत्पझकर्णिकासंस्थः प्रयत्नपदवीषु च |\nविद्यासु करणोत्थासु यश्चाभिव्यक्तिमेति च || ४६४ ||\n\nवाच्यवाचकरूपेण स शब्दः स्थूल उच्यते |\nअतिस्थूलपरत्वेन स च वाग्विषये पुनः || ४६५ ||\n\nदृश्यादृश्येषु भावेषु अभिव्यक्तिं प्रयाति च |\nस हि स्थूलतरः शब्दो व्यवहारेऽखिले स्थितः || ४६६ ||\n\nतस्माच्छम्दमयो देह इति चेतसि वै पुरा |\nनिष्कम्पं साधकः कृत्वा बिम्बं भाव्यं तदात्मकम् || ४६७ ||\n\nशब्दसंहारयोगेन सबिम्बं ब्रह्नसंयुतम् |\nनिष्कम्पयोगयुक्तात्मा यो गुरुः संप्रविश्यति || ४६८ ||\n\nपूर्वोक्तक्रमयोगेन शब्दब्रह्न ह्यनागतम् |\nपश्येत् परिणतं विप्र क्रमाद्विश्वात्मना तु वै || ४६९ ||\n\nतेन संस्थापितं बिम्बं भुक्तिमुक्तिफलप्रदम् |\nएवं शब्दानुसन्धानं कृत्वा बिम्बस्य सत्तम || ४७० ||\n\nततो वै मन्त्रसन्धानमारभेत प्रयत्नतः |\nअशब्ददेहः शब्दात्मा नित्योदितमनामयम् || ४७१ ||\n\nस्वहृत्पझस्थितं मन्त्रैर्व्याप्तिं तथाखिलैः |\nमन्त्रात्मानं जगन्नाथं बिम्बहृत्पझमध्यगम् || ४७२ ||\n\nस्फुरत्तारकरूपं च मन्त्रैर्व्याप्तिं तथाखिलैः |\nमन्त्रात्मानं जगन्नाथं बिम्बहृत्पझमध्यगम् || ४७३ ||\n\nसंस्मरेत् सृष्टिसंहारौ कुर्वन्तं साधकोत्तमः |\nपरः स एव वोद्धव्यः सुसूक्ष्मः स च निष्कलः || ४७४ ||\n\nसकलं चैव बोद्धव्यमुभयात्मकमित्यपि |\nविज्ञानरजनीमध्ये ज्ञेयं निद्रारसास्थितम् || ४७५ ||\n\nतत्वग्रामप्रभातेऽथ संभोगमिव सोदये |\nप्रबुद्धं संस्मरेद्देवमवतीर्णं परात् पदात् || ४७६ ||\n\nसर्वाध्वभोगपीठं तत्तेनाक्रान्तं च भावयेत् |\nभोगभूसंस्थितं देवं स्थितिमन्तं विभाव्य च || ४७७ ||\n\nस्थितिराधारशक्तिर्वै विभोर्मन्त्रात्मकस्य च |\nतस्माद्ब्रह्नशिलापीठं बिम्बमेकीकृतं स्मरेत् || ४७८ ||\n\nनानाधिवासयोगेन पूजयेत्तदनन्तरम् |\nमन्त्रन्यासं पुरा कृत्वा त्रिधा पूर्वक्रमेण तु || ४७९ ||\n\nहस्तन्यासं विना विप्र लययुक्त्यानु चाखिलम् |\nकथितं सूक्ष्मसन्धानं स्थूलं विध्यन्तरं श्रृणु || ४८० ||\n\nसंस्कृतं देवदेवस्य त्वर्चादेहं सुलक्षणम् |\nसंस्मरेच्च सुसंपूर्णं मणिरत्नमयैर्विना || ४८१ ||\n\nस्वदेहवदुपादेयैर्नाडीव्यूहैः सवायवैः |\nधातुभिः सोमसूर्याग्निसहज्ञानादिकैर्गुणैः || ४८२ ||\n\nगुणकारणतः क्ष्मान्तं यदन्यत्तत्वसंग्रहम् |\nद्रव्यमाश्रित्य वै बिम्बं वर्तते यदसन्महत् || ४८३ ||\n\nतत्र हृत्कमलाकाशे मन्त्रं रत्नप्रभोज्ज्वलम् |\nब्रह्नभावनया न्यस्तं यच्छति प्रातिमं फलम् || ४८४ ||\n\nश्रद्धापराणां कर्तॄणां फलतोऽभ्येति च स्थिराम् |\nप्रतिपत्तिं परां ब्राह्नीमाकारं प्रति सर्वदा || ४८५ ||\n\nप्राप्नोति यद्वशादन्ते ज्ञानमात्मप्रकाशकम् |\nउक्तमेतत्तु सकलमाकर्णय सुविस्तृतम् || ४८६ ||\n\nपूर्ववद्धारणाभिस्तु संहारक्रमयोगतः |\nतद्विम्बमुपसंहृत्य स्वरूपेऽविकृते परे || ४८७ ||\n\nततः क्रमेण वै सृष्ट्वा बिम्बं ज्योतिर्मयं स्मरेत् |\nएवं पूर्वोदितं ध्यात्वा नाडीबृन्दस्य व्यञ्जकम् || ४८८ ||\n\nततस्तासां तु नाडीनां ध्यायेद्व्यक्तिं सुविस्तृताम् |\nद्वासप्ततिसहस्रं तु नाडयः परिकीर्तिताः || ४८९ ||\n\nदशप्रधानास्तासां तु वायवश्च तथा दश |\nइडा च पिङ्गला चैव सुषुम्ना च तथा परा || ४९० ||\n\nगान्धारी हस्तिजिह्वा च पूषा चैव यशस्विनी |\nअलम्बुसा कुहूश्चैव कौशिकी दशमा स्मृता || ४९१ ||\n\nप्राणापानसमानाश्च व्यानोदानौ तथैव च |\nनागः कूर्मश्च कृकरः देवदत्तो धनंजयः || ४९२ ||\n\nआनीय त्रितयं कुर्याद्दैवे पूरककुम्भकौ |\nपूरके नाडिकाः सर्वाः पूर्यन्ते नात्र संशयः || ४९३ ||\n\nततो हृदयपझं च विकासमुपयास्यति |\nकुम्भकेन निरुद्धं तद्भवेदूर्ध्वमुखं द्विज || ४९४ ||\n\nसवायूनां च नाडीनां स्थितिं स्मृत्वा ततः परम् |\nरसलोहितमांसानां मेदोमज्जास्थिनां तथा || ४९५ ||\n\nधातूनां शुक्लधात्वन्तं स्मृत्वान्तः संस्थिति क्रमात् |\nस्मृत्वा हृदयपझे तु सोमसूर्याग्निमण्डलान् || ४९६ ||\n\nआपादात् ब्रह्नरन्ध्रान्तं सर्विबंबेषु सत्तम |\nप्रकृतीनां च तत्वानां कुर्यात् सम्यङ्निवेशनम् || ४९७ ||\n\nआपादाद्ब्रह्नरन्ध्रान्तमव्यक्तान्तं क्रमेण तु |\nक्षित्यादिकानां पादान्तमव्यक्तं वा धरान्तिकम् || ४९८ ||\n\nमूर्ध्नि भ्रूमध्यपर्यन्तं प्रधानं भावयेद्द्विज |\nसिन्दूरपुञ्जसंकाशां तालुमध्ये धियं स्मरेत् || ४९९ ||\n\nसितेन्दुरश्मिवर्णाभं खद्योतमिव खेचरम् |\nतालुमूले त्वहंकारं कुसुम्भरससन्निभम् || ५०० ||\n\nसंस्मरेन्मानसं तत्वं तालुकण्ठान्तरे द्विज |\nराजोपलद्युतिमुषं कदम्बकुसुमोपमम् || ५०१ ||\n\nकण्ठाद्धृत्पझपर्यन्तं स्मरेत् पञ्चपदे समे |\nश्रोत्रादीनथ वै पञ्च प्रस्फुरत्तारकोज्ज्वलान् || ५०२ ||\n\nपझस्थानाच्च नाभ्यन्तं प्राग्वत् पञ्चपदान्तरे |\nवागादीन् वै स्थितान् पञ्च क्रमेण विनिवेशयेत् || ५०३ ||\n\nआनाभेर्वस्तिशीर्षान्तं सुसमे पदपञ्चके |\nशब्दतन्मात्रपूर्वाणि गन्धमात्रावसानतः || ५०४ ||\n\nस्वैः स्वैर्गुणैश्च युक्तानि भास्वज्ज्योतिः प्रभाणि तु |\nऊरुमूले तथा मध्ये सन्धिदेशे ततस्त्वधः || ५०५ ||\n\nदण्डे मर्मावसाने तु सर्वस्मिंश्चरणे क्रमात् |\nखं वाय्वगन्युदकक्ष्मान्तं चिन्तयेद्भूतपञ्चकम् || ५०६ ||\n\nनीरूपाञ्जनवर्णं तु संस्मरेद्व्योमगोलकम् |\nवायव्यं नीलपीतं च तैजसं मधुपिङ्गलम् || ५०७ ||\n\nमुक्ताफलनिभं चाप्यं रक्तपीतं तु पार्थिवम् |\nअथवा तत्वविन्यासमेवमेव समाचरेत् || ५०८ ||\n\nप्रकृतिं हृदये न्यस्त्वा धीमनोममतां तथा |\nकण्टहृन्नाभिषु न्यस्त्वा तन्मात्रं शब्दसंज्ञितम् || ५०९ ||\n\nस्वभूतयुक्तं शिरसि तालोः कण्ठान्तकं तथा |\nस्पर्शाख्यं वायुना सार्धं रूपाख्यं वह्निना सङ || ५१० ||\n\nकण्ठात् प्रभृति नाभ्यन्तं रसाख्येन जलं सह |\nनाभेर्जान्वन्तरं यावज्जानोः पादान्तकं न्यसेत् || ५११ ||\n\nधरां गन्धेन तत्पश्चात् स्वे स्वे स्थाने तु विन्यसेत् |\nबुद्ध्यक्षाणि क्रमेणैव तथा कर्मेन्द्रियाण्यपि || ५१२ ||\n\nयद्वा प्रधानमामूर्ध्नो यावद्वक्षःस्थलं न्यसेत् |\nनाभौ बुद्धिमहङ्कारं कटिमूलाश्रितं स्मरेत् || ५१३ ||\n\nऊरुभ्यां शब्दतन्मात्रं स्पर्शाख्यं स्पर्शाख्यं सन्धिदेशगम् |\nजङ्घाभ्यां रूपतन्मात्रं गुल्फयो रससंज्ञितम् || ५१४ ||\n\nपादाभ्यां गन्धसंज्ञं तु स्वबीजध्यानसंयुतम् |\nअथवा सप्तधा तत्वक्लृप्तौ स्थानक्रमं श्रृणु || ५१५ ||\n\nगुल्फजानुकटीवक्षःकण्ठभ्रूकावटावधि |\nबुद्ध्यन्तानां धरादीनां क्रमादवनिसप्तकम् || ५१६ ||\n\nआपादनाभिदेशं वा महाभूतैर्धरादिकैः |\nव्याप्तं चतुर्भिर्वाय्वन्तैस्तदूर्ध्वं नभसा पुनः || ५१७ ||\n\nपूरितं हृदयान्तं च तदुद्देशाच्छिखावधि |\nविभाव्यं मनसा व्याप्तं तदूर्ध्वे द्वादशान्तकम् || ५१८ ||\n\nप्रधानापरपर्यायं बुद्धितत्वं तु विन्यसेत् |\nअथ द्वेधा तत्वक्लृप्तौ विधानमवधारय || ५१९ ||\n\nआमूर्ध्नो नाभिपर्यन्तं प्रधानं परिभावयेत् |\nआनाभेः पादपर्यन्तं स्मरेत्तन्मात्रकं गणम् || ५२० ||\n\nयद्वा व्यक्तौ प्रधानं तु व्यापकं देवरूपधृक् |\nसर्वतत्वमयं मन्त्रं तस्य वा केवलं हृदि || ५२१ ||\n\nप्राधानिकं योजनीयमभिन्नं तत्वकारणम् |\nएवमिच्छानुरूपेण तत्वविन्यासमाचरेत् || ५२२ ||\n\nज्ञानादिगुणषट्कं च हृदयादिषु विन्यसेत् |\nप्राग्वदीश्वरसन्धानमाचरेन्मुनिपुङ्गव || ५२३ ||\n\nततः शब्दानुसन्धानं प्रागुक्तं तु समाचरेत् |\nतथैव वर्णभेदेन स्थानभेदे च विन्यसेत् || ५२४ ||\n\nकदम्बकुसुमाकार मकारं विनय्सेद्द्विज |\nशिखायां शिखारोद्देशे आकारं कुङ्कमप्रभम् || ५२५ ||\n\nतप्तचामीकराकारमिकारं मुखमण्‍डले |\nईकारं कण्ठदेशे तु कुन्देन्दुसदृशप्रभम् || ५२६ ||\n\nउकारं जत्रुभागे तु शुद्धस्फटिकवर्चसम् |\nऊकारं वक्षसि तथा सिन्दूरसदृशाकृतिम् || ५२७ ||\n\nऋकारं हृदये न्यस्येच्छुक्लवर्णं महाप्रभम् |\nऋकारं जाठरे भागे लाक्षारससमद्युतिम् || ५२८ ||\n\nलृकारं नाभिभागे तु तप्तकाञ्चनसन्निभम् |\nलृकारं लिड्गदेशस्थं विन्यसेदसितप्रभम् || ५२९ ||\n\nएकारं द्रुतहेमाभमूरुयुग्मं समाश्रितम् |\nऐकारं जानुयुग्मे तु सन्ध्याजलदसन्निभम् || ५३० ||\n\nओकारं जङ्घयोस्तद्वच्छुक्लवर्णं द्विजोत्तम |\nऔकारं रक्तवर्णं च गुल्फद्वयगतं तथा || ५३१ ||\n\nअङ्गारं पादयोर्ब्रह्नन्नयस्कान्तसमप्रभम् |\nअः कारं चरणाङ्गुष्ठे पझरागसमप्रभम् || ५३२ ||\n\nककारं तु ललाटस्थं रक्तवर्णं तु विन्यसेत् |\nखकारं पीतलनिभं भ्रुवोर्मध्यमदेशगम् || ५३३ ||\n\nगकारं नासिकायां तु तुषारसदृशाकृतिम् |\nघकारं सितवर्णं तु दशनस्थानसंश्रितम् || ५३४ ||\n\nङकारं चिबुकोद्देशे शरद्गगनसन्निभम् |\nचकारं रक्तवर्णं च कृकाटीगोचरे न्यसेत् || ५३५ ||\n\nछकारं पृष्ठभागे तु ज्वलितानलसन्निभम् |\nजकारं कटिदेशस्थं काञ्चनाद्रिसमप्रभम् || ५३६ ||\n\nझकारमूरुमूले तु शुद्धस्फटिकसन्निभम् |\nञकारं पादगुल्फाग्रे पझरागसमप्रभम् || ५३७ ||\n\nटकारं भ्रूयुगगतं तुषारसदृशाकृतिम् |\nठकारं नेत्रयोर्ब्रह्नन् रक्तवर्णं महाप्रमम् || ५३८ ||\n\nडकारं गण्डयोश्चैव पीतवर्णं महाद्युतिम् |\nढकारं हनुयुग्मस्थमिन्द्रनीलसमप्रभम् || ५३९ ||\n\nणकारं कुचयुग्मे तु हरितालसमद्युतिम् |\nतकारं श्रवसोर्युग्मे प्रवालोपलसन्निभम् || ५४० ||\n\nथकारं स्कन्धयुगले चम्पकप्रसवाकृतिम् |\nदकारं भुजयोर्मध्ये ज्वलितानलसन्निभम् || ५४१ ||\n\nधकारं तु प्रकोष्टस्थं खद्योतचयदीधितिम् |\nनकारं करयोर्न्यस्य पझपत्रसमद्युतिम् || ५४२ ||\n\nपकारं रोमकूपस्थं पलाज्ञदलसन्निभम् |\nफकारं कक्षभागस्थं सन्ध्याभ्रसदृशप्रभम् || ५४३ ||\n\nबकारं पार्श्वयुग्मे तु पूर्णचन्द्रसमप्रभम् |\nभकारं सक्थिदेशस्थं नीलाञ्जनचयोपमम् || ५४४ ||\n\nमकारं पिण्डिकासंश्थं शरद्घगनसन्निभम् |\nयकारं पाञ्चजन्ये तु धूम्रवर्णं च विन्यसेत् || ५४५ ||\n\nरकारं च सहस्रारे रक्तपङ्कजसन्निभम् |\nलकारं च गदायां वै सौदामिनिसमप्रभम् || ५४६ ||\n\nवकारमरविन्दे तु शारदाभ्रसमप्रभम् |\nशकारं शोणिते न्यस्य अमृताभासविग्रहम् || ५४७ ||\n\nषकारमस्थिनिचये शशशोणितसन्निभम् |\nसकारं मांसदेशे तु हिमकुन्दसमप्रभम् || ५४८ ||\n\nहकारं प्राणदेशस्थं शुद्धस्फटिकविग्रहम् |\nक्षकारं सर्वतोव्याप्तं सूर्यवैश्वानरप्रभम् || ५४९ ||\n\nअथवा मातृकान्यासमेवमेव समाचरेत् |\nअकारं तालौ विन्यस्य मुखे चाकारमेव च || ५५० ||\n\nइङ लोचनयोर्न्यस्य उू श्रवणयोस्तथा |\nऋृ नासापुटे चैव लृलृ गण्डद्वये तथा || ५५१ ||\n\nएै दशनपङ्क्तौ च ओ औ ओष्ठगतौ स्मरेत् |\nअं इत्येव ललाटे तु विसर्गं रसने तथा || ५५२ ||\n\nयकारं त्वग्गतं न्यस्य रेफं चक्षुषि विन्यसेत् |\nलकारं नासिकायां तु वकारं दशनाग्रतः || ५५३ ||\n\nश्रोत्रे शकारं विन्यस्य षकारमुदरे तथा |\nसकारं कटिदेशे तु हकारं हृदये तथा || ५५४ ||\n\nक्षकारं नाभिदेशे तु विन्यसेदद्विजसत्तम |\nपवर्गो बाहुरेकस्तु तवर्गस्तु द्वितीयकः || ५५५ ||\n\nटवर्गश्च चवर्गश्च जङ्घाद्वयमुदाहृतम् |\nकवर्गोङ्गुलयः सर्वा विज्ञातव्या द्विजोत्तम || ५५६ ||\n\nएवं हि वर्णसन्धानं कृत्वा चैव ततः परम् |\nआमूर्ध्नश्चरणान्तं च विन्यसेद्द्वादशाक्षरम् || ५५७ ||\n\nअङ्गोपाङ्गस्थितिं कुर्यात् स्थानेषु हृदयादिषु |\nचक्रादिवैनतेयान्तं प्राग्वन्न्यस्त्वा क्रमेण तु || ५५८ ||\n\nसर्वान् लाञ्छनमन्त्रांस्तु ततो दामोदरादिकान् |\nतच्छक्तिकांस्तथा मन्त्रान् पूर्ववद्विनिवेशयेत् || ५५९ ||\n\nउपसंहृतिपूर्वान्तं सर्वं कृत्वा क्रमेण तु |\nततस्तत्परमं ब्रह्न हृदिस्थं पूर्ववत् स्मरेत् || ५६० ||\n\nततस्तु मन्त्रसन्धानं कृत्वा पूर्वोक्तवर्त्मना |\nसहस्रशिरसं दैवमित्यादीन् पाठयेत् क्रमात् || ५६१ ||\n\nएवं स्थूलानुसन्धानमेतत्ते कथितं मया |\nएषु प्रोक्तेषु विप्रेन्द्र सन्धानेषु परादिषु || ५६२ ||\n\nसन्धानमेकं कृत्वा तु गुरुरिच्छानुरूपतः |\nततोऽर्चयित्वा देवेशं शयने बिम्बवृत्तिकम् || ५६३ ||\n\nसांस्पर्शिकैरासनाद्यैर्विविधैरौपचारिकैः |\nहृदयङ्गमसंज्ञैश्च मधुपर्कादिभिर्द्विज || ५६४ ||\n\nपरमान्नादिभिश्चान्नैः पवित्रैः पानकैस्तथा |\nअन्यैश्च विविधैर्भोगैर्यथा चानुक्रमेण तु || ५६५ ||\n\nसर्वं तु संप्रदानान्तं कृत्वा पश्चात्तु मण्डले |\nसन्निधीकृत्य संपूज्य महता विभवेन तु || ५६६ ||\n\nअग्नौ सन्तर्पयेत् साङ्गं समित्सप्तकपूर्वकम् |\nजुहुयुर्मूर्तिपाश्चापि स्वे स्वे कुण्‍डे यथाक्रमम् || ५६७ ||\n\nप्रागादिदिक्षु कुण्डेषु क्रमेण समिधः स्मृताः |\nपलाशवक्षखदिरबिम्वोदुम्बरभूरुहाम् || ५६८ ||\n\nआग्नेयादिविदिक्षु स्युः पिप्पलप्लक्षसंभवाः |\nन्यग्रोधप्रभवाश्चैव काश्मर्यप्रभवास्तथा || ५६९ ||\n\nपलाशसमिधोऽन्यत्र भूयसां परिकल्पने |\nउक्ताभावे तु सर्वत्र पालाश्यः समिधो मताः || ५७० ||\n\nचतस्रो धेनवः स्थाप्या दक्षिणस्यामुदङ्मुखाः |\nगङ्गासरस्वतीगोदायमुनारूपधारिणी || ५७१ ||\n\nदुग्धैस्तदीयैः श्रपणं चरूणामाहुतीस्तथा |\nश्रपयेत् पयसा पूर्वे शालितण्डुलमाढकम् || ५७२ ||\n\nकृसरैर्दक्षिणाग्नौ तु पाश्चात्ये गुलमिश्रितम् |\nउदीच्याग्नौ हरिद्रान्नं शुद्धान्नमितराग्निषु || ५७३ ||\n\nप्रत्येकं शतमष्टौ च होमाः स्युः समिदादिभिः |\nतदर्धं वाथ पादं वा देशकालानुरूपतः || ५७४ ||\n\nतिलशालियवावेणुर्होमवीजान्यनुक्रमात् |\nतिलैरितरकुण्डेषु तैर्वा सर्वत्र कल्पयेत् || ५७५ ||\n\nस्वमूर्तिकुम्भान्मन्त्रेण जलमुद्धृत्य भाजने |\nबिम्बमूर्ध्नि क्रमाद्देयं सर्वैरेकायनादिकैः || ५७६ ||\n\nचतुर्दर्भकृतनैव कूर्चेन तु ततो द्विज |\nपलाशखदिराश्वत्थबिल्वशाखाभिरम्बुभिः || ५७७ ||\n\nसिञ्चेयुर्मूर्तिपाः सम्यग्वेदिकाकलशैः स्थितैः |\nआचार्यः कोणदेशस्थैस्तोयैर्वेतसशाखया || ५७८ ||\n\nसन्तर्पयित्वा तदनु मन्त्रं सपरिवारकम् |\nआज्यादिना प्रभूतेन दत्वा पूर्णाहुतिं ततः || ५७९ ||\n\nदीक्षाविधिक्रमेणैवं सकलां तत्वपद्धतिम् |\nसंशोध्य परभागस्थस्त्वाचार्यः सुसमाहितः || ५८० ||\n\nभगवन्तं कृते त्वेवं बिम्बस्थं श्रावयेत् क्रमात् |\nमनसा सुविशुद्धेन इदं मन्त्रमुपस्थितः || ५८१ ||\n\nत्वया सन्निहितेनात्र भवितव्यमधोक्षज |\nमत्पूर्वाणां हि भक्तानां सिद्धिहेतोर्निरञ्जन || ५८२ ||\n\nततः स भगवान्मन्त्रः प्रबुद्धः कमलेक्षणः |\nबिम्बमुत्थापयन् ध्यायेदाचार्येण तु संमुखम् || ५८३ ||\n\nकृत्वा तु पादपतनं अष्टाङ्गेन तु साधकः |\nबिम्बात्मना प्रयातानां क्ष्मादीनामङ्गरूपिणाम् || ५८४ ||\n\nआपादनेऽपि पूर्णार्थं पिण्डीभूतार्थमेव च |\nआरम्भादेव जातानां छिद्राणां शमने तु वै || ५८५ ||\n\nआप्यायनार्थं मन्त्राणां द्रव्यैर्होमं समाचरेत् |\nद्विषट्केनाहुतीनां च एकैकेन चतुर्हृदा || ५८६ ||\n\nआचाङ्घ्रेर्जानुपर्यन्तं स्पृष्ट्वाज्यं होमयेत् पुरा |\nआनाभिजानुदेशाच्च तथैव जुहुयाद्दधि || ५८७ ||\n\nनाभेराकण्ठतः क्षीरामामूर्ध्नः कण्ठतो मधु |\nसंमिश्रय जुहुयात् सर्वं स्पृष्ट्वा देहं तु चाखिलम् || ५८८ ||\n\nदत्वा घृतेन वै पश्चात् पूर्णां मूलेन तत्परम् |\nसंस्कृत्य बिम्बवत् पीठं भिन्नं ब्रह्नशिलां तथा || ५८९ ||\n\nप्राणाभिमानदेवं वा यस्य यो विहितस्तु वै |\nवेष्ठयित्वाम्बरैश्चित्रैस्चक्रमन्त्रेण वै ततः || ५९० ||\n\nकार्यो ब्रह्नशिलाहोमः शताष्टाधिकसंख्यया |\nगायत्रीभिस्तदर्धं च बह्वृचाद्यैः पृथक् पृथक् || ५९१ ||\n\nअजस्य नाभावित्यादिमन्त्रैरेकायनैस्ततः |\nअध्वादि भूतमूर्तिं तु भोग्यं वाप्यपृथक् स्थितम् || ५९२ ||\n\nदेवतानां त्वधिष्ठानं पीठं कृत्वा तु बुद्धिगम् |\nहोतव्यं प्रणवेनैव स्वयं व्याहृतिभिस्ततः || ५९३ ||\n\nअपरैर्बलमन्त्रेण प्रणवान्तेन लाङ्गलिन् |\nततो हवनमन्त्रेण तर्पणीयं तदेव हि || ५९४ ||\n\nस्वनाम्ना प्रणवेनैव स्वाहान्तेनापरैस्तथा |\nसंरोधस्तर्पितानां च कार्यः पूर्णान्तमेव हि || ५९५ ||\n\nसाम्मसा विष्टरेणैव भावेन सजपेन तु |\nसर्वैः स्वकस्य देवस्य स्वकीयासु च मूर्तिषु || ५९६ ||\n\nशब्दात्मिकासु मूर्तासु तद्वच्छुतिमयस्य च |\nप्रासादस्याथ परितः कुण्डेष्वष्टासु च क्रमात् || ५९७ ||\n\nकुण्डसंस्कारपूर्वं तु सर्वं कृत्वा तु मूर्तिपैः |\nहवनं विधिवत् कुर्याद्द्रव्यैः पूर्वोदितैः क्रमात् || ५९८ ||\n\nकृत्वैवं च तदा दिक्षु मूर्तिपान् विनिवेश्य च |\nपार्श्वदेशे तु कुण्डानां तर्पयेत् पायसेन तु || ५९९ ||\n\nदक्षिणां च यथाशक्ति दद्याद्धेमादिकीं ततः |\nगृहीत्वा दक्षिणां मन्त्रः प्रीणनीयस्तु तैस्ततः || ६०० ||\n\nबिम्वस्य निकटे स्थित्वा इमं मन्त्रमुदीरयेत् |\nप्राप्ते लग्नोदये विप्र सन्निरोद्ध्य जगद्गुरुम् || ६०१ ||\n\nक्षणं क्षमस्व भगवन् सर्वज्ञ करुणात्मक |\nनिवेशयामि ते यावत् प्रासादे ब्रह्नपीठिकाम् || ६०२ ||\n\nअथ निद्रायमाणं तु देवं स्तुत्वावकुण्ठ्य च |\nअर्चयित्वा नमस्कृत्य तत्र सर्वान् प्रवेशयेत् || ६०३ ||\n\nविप्रानेकायनान् वापि तथा वै भवृचादिकान् |\nस्वस्वशाखोत्थितान् मन्त्रान् पाठयेत् क्रमयोगतः || ६०४ ||\n\nस्तुतिपाठकपूर्वांश्च नृत्तगीतपरायणान् |\nवीणावेणुमृदङ्गादीनितरांश्च प्रवेशयेत् || ६०५ ||\n\nविदिक्स्थान् प्रणवे जापे मूर्तिपांस्तु निवेदयेत् |\nदिक्स्थितान् मूर्तिपान् विप्र द्वादशार्णे निवेदयेत् || ६०६ ||\n\nरक्षामुद्रां ततः कृत्वा दर्शयेत् सर्वदिक्ष्वथ |\nशाययेद्दर्भशय्यायां यजमानमुपोषितम् || ६०७ ||\n\nस्थण्डिले स्वप्नसिद्ध्यर्थं प्राकशिरस्कं ततो द्विज |\nएवं कृत्वाधिवासं तु जागरेण नयेद्गुरुः || ६०८ ||\n\nप्रभातायां तु शर्वर्यां कृत्वा स्नानादिकाः क्रियाः |\nप्रतिष्ठामारभेत् पश्चाद्देशिकः शास्त्रवित्तमः || ६०९ ||\n\nप्रबुद्धं यजमानं तु स्वप्नं पृच्छेच्छुभाशुभम् |\nतत्राशुभोपशान्त्यर्थं तदानीं जुहुयाद्गुरुः || ६१० ||\n\nशतं सहस्रं साष्टं वा यथाशक्त्यथवा द्विज |\nमध्वाज्यक्षीरसंमिश्रान् सफलांश्च तिलानपि || ६११ ||\n\nअस्त्रसंपुटितेनैव नाम्ना स्वाहान्वितेन च |\nदोषं जहि जहीत्येव पदं नामानसानकम् || ६१२ ||\n\nकेवलेनाथवाज्येन सिंहमन्त्रेण होमयेत् |\nएवं दुःस्वप्नशान्तिं तु कृत्वा स्थापनमाचरेत् || ६१३ ||\n\nप्रासादं दर्भशाखाभिर्बहिरन्तश्च मार्जयेत् |\nविकीर्य साक्षतं पुष्पं गुग्गुलुं धूपयेत् पुनः || ६१४ ||\n\nसहमूर्तिधरैर्विप्र शिल्पिभिश्चाथ देशिकः |\nसार्घ्यपुष्पाक्षतकरः प्रासादान्तं व्रजेत्ततः || ६१५ ||\n\nहन्यात् सिद्धार्यकैस्तत्स्थान् विघ्नानस्त्राभिमन्त्रितैः |\nप्राङ्भध्ये विधिनानेन श्वभ्रं वा साम्प्रतं खनेत् || ६१६ ||\n\nतदर्थं गर्भगेहं तु सूत्रपातैर्विभाजयेत् |\nतद्विधानं मुनिश्रेष्ठ यथावदवधारय || ६१७ ||\n\nप्रासाद एकद्वारे तु गर्भमानं विनिश्चितम् |\nद्वारात् पश्चिमभित्त्यंतं दक्षिणोत्तरमायतम् || ६१८ ||\n\nसप्तधा विभजेत् सम्यक् पैशाचः प्रथमः स्मृतः |\nद्वितीयो मानुषो भागस्तृतीयो देवसंज्ञितः || ६१९ ||\n\nव्राह्नश्चतुर्थो विज्ञेयः क्रमादन्ये त्रयस्तथा |\nदेवमानुषपैशाचा विज्ञेया द्विजसत्तम || ६२० ||\n\nअथवा नवधा कुर्याद्दक्षिणोत्तरमायतम् |\nपैशाचः प्रथमो भागो द्वितीयो मानुषः स्मृतः || ६२१ ||\n\nतृतीयश्च चतुर्थश्च भागौ दैविकसंज्ञकौ |\nब्राह्नस्तु पञ्चमो भागो वेदितव्यस्ततः परम् || ६२२ ||\n\nदैवमानुषपैशाचाश्चत्वारोऽन्ये क्रमेण तु |\nप्रासादे तु चतुर्द्वारे चतुर्दिक्षु समैः पदैः || ६२३ ||\n\nविभजेत् सप्तधा मध्ये भागः स्याद्ब्राह्नसंज्ञितः |\nदिव्यमानुषपैशाचाः क्रमात् पङ्क्तिक्रमेण तु || ६२४ ||\n\nअथवा चाष्टधा कृत्वा मध्ये ब्राह्नं चतुष्पदम् |\nदिव्यादिसंज्ञितं विप्र क्रमात् पङ्तित्रयं भवेत् || ६२५ ||\n\nअथवा नवधा गर्भं विभजेत् सर्वदिक्पदैः |\nमध्यमं तु भवेद्ब्राह्नं दिव्यं पङक्तिद्वयेन वा || ६२६ ||\n\nदिव्यब्राह्नं भवेत् पङ्क्त्या पङ्क्त्या दैविकसंज्ञितम् |\nमानुषं तद्बहिः पङ्क्त्या पैशाचं तद्बहिर्भवेत् || ६२७ ||\n\nयद्वा द्विरष्टधा भङ्क्त्वा ब्राह्नमध्ये चतुष्पदम् |\nदिव्यब्राह्नं बहिः पङक्त्या दिव्यं पङ्क्तित्रयेण च || ६२८ ||\n\nपङ्क्तिद्वयं मानुषं स्यात् पैशाचं पङ्क्तिजं भवेत् |\nएकद्वारेऽपि भवने एवं वा परितो स्रजेत् || ६२९ ||\n\nचतुर्द्वीरेऽपि भवने ब्राह्नाख्ये मध्यमे पदे |\nचतुर्दिग्वीक्षमाणस्य स्थापनं चतुरात्मनः || ६३० ||\n\nप्रासाद एकद्वारे तु एकबेरं द्विजोत्तम |\nब्राह्नदैविकभागाभ्यां दैवमानुषयोस्तु वा || ६३१ ||\n\nब्राह्ने वा दैविके वाथ तस्मिन् दिव्याश्रिते तु वा |\nमानुषाश्रितदैवे वा स्थापयेत् फलभेदतः || ६३२ ||\n\nचतुर्द्वारे तु भवने बहुबेरं निवेशयेत् |\nविबुधब्रह्नभागाभ्यां दिव्यमानुषयोस्तु वा || ६३३ ||\n\nब्राह्नादिमानुषान्तेषु त्रिषु भागेषु वा द्विज |\nब्राह्नाश्रिते तु दिव्ये वा तस्मिन् वा मानुषाश्रिते || ६३४ ||\n\nसपीठबिम्बमानानां बृहत्वस्यानुरूपतः |\nचतुर्द्वारे तु भवने ब्राह्न एव भवेत् सदा || ६३५ ||\n\nब्राह्नादिमानुषान्तेषु त्रिषु भागेषु चोत्तमम् |\nशयनं ब्राह्नदिव्याब्यां मध्यमं त्वधमं स्मृतम् || ६३६ ||\n\nदिव्यमानुषभागाभ्यामेवं विद्धि त्रिधा स्थितम् |\nब्राह्ने वा ब्राह्नदिव्ये वा दिव्ये वा ब्रह्नसंश्रिते || ६३७ ||\n\nदिव्यमानुषयोर्वापि दिव्ये वा मानुषाश्रिते |\nआसनं विहितं विप्र स्थानेऽप्येवं विधीयते || ६३८ ||\n\nयानगं स्थापयेद्ब्राह्ने दिव्यमानुषयोस्तु वा |\nएकबेरविधाने तु तदग्रे भागयोर्द्वयोः || ६३९ ||\n\nआराधनार्थतो वेदिं स्थापयेन्मुनिपुङ्गव |\nयदा चोत्सवबिम्बादिबिम्बानां संस्थितिस्तदा || ६४० ||\n\nअग्रपीठोपगं भागं तृतीयं वा समैः पदैः |\nसप्ताष्टनबधा वापि भजेद्भित्तिद्वयान्तरे || ६४१ ||\n\nद्विरष्टधा वा मध्ये तु क्रमाद्भागत्रयं त्यजेत् |\nचतुष्कं त्रितयं षट्कं ततः शेषेषु दक्षिणे || ६४२ ||\n\nस्थापयेदौत्सवं बिम्बं देवीयुक्तं तु वामतः |\nभागेषु क्रमशो विप्र तीर्थबिम्बसमन्वितम् || ६४३ ||\n\nबिम्बं नित्योत्सवार्थं च तथा शयनकौतुकम् |\nनिमित्तस्नपनार्थं च बिम्ब तंरुणकौतुकम् || ६४४ ||\n\nआराधनार्थं देवस्य मध्ये भागद्वयोरपि |\nस्नपने मूलबिम्बस्य क्रियमाणे बहूदकैः || ६४५ ||\n\nयथा चौत्सवबिम्वाद्याः स्नानीयजलबिन्दुभिः |\nन स्पृश्यते तथा तेषां स्थापनं तु समाचरेत् || ६४६ ||\n\nसंकटे सति तद्देशे बाह्ये तु मुखमण्डपे |\nस्थापयेत् सर्वबिम्बानि तत्रापि सति संकटे || ६४७ ||\n\nप्रथमावरणे वापि द्वितीयावरणेऽपि वा |\nस्थानं सुविस्तृतं कृत्वा प्रासादाग्रं च वर्ज्यदिक् || ६४८ ||\n\nदिक्त्रयेऽभिमते कुर्याद् विदिक्ष्वभिमतेषु वा |\nखलूरिकाप्रदेशे वा सुदेशे सुपरीक्षिते || ६४९ ||\n\nस्थापयेद्विधिना यात्राबिम्बं देवीसमन्वितम् |\nअन्यानि सर्वबिम्बानि बहि र्न स्थापयेत् व्कचित् || ६५० ||\n\nशास्त्रज्ञो देशिकेन्द्रस्तु बहुबेरविधावपि |\nनिमित्तस्नपनादौ तु योग्ये बृहति सत्तम || ६५१ ||\n\nस्थापिते मूलबिम्बे तु एवमेव समाचरेत् |\nविना वै कर्मबिम्बं च बिम्बं नित्योत्सवार्थतः || ६५२ ||\n\nउभयं स्थापयेन्नित्यं प्रासादाभ्यन्तरे व्कचित् |\nअयोग्ये मूलबिम्बे तु सदा स्नपनकर्मणि || ६५३ ||\n\nयात्राबिम्बादिबिम्बानि सदा गर्भगृहान्तरे |\nसर्वाणि स्थापनीयानि न बाह्ये तु कदाचन || ६५४ ||\n\nबहुबेरविधौ भागे तदग्रे सप्तभाजिते |\nभागमेकं परित्यज्य दक्षिणेऽथ पदद्वये || ६५५ ||\n\nस्थापयेदौत्सवं बिम्बं चतुर्थे स्नपनास्पदम् |\nकर्मबिम्बं च तद्वामे तीर्थबिम्बादियोजनम् || ६५६ ||\n\nवेदिः स्थाप्या तदन्यस्मिन् भागे भागद्वयोऽपि वा |\nपैशाचमथवाप्यग्रे त्यक्त्वा भागद्वयोरपि || ६५७ ||\n\nस्थाप्य बिम्बं तदूर्ध्वे तु कर्मबिम्बस्य चास्पदम् |\nतस्य दक्षिणपार्श्वे तु यात्रामूर्तिं तु विन्यसेत् || ६५८ ||\n\nवामपार्श्वे ततोऽन्येषां स्थापनं विहितं भवेत् |\nअष्टधा नवधा भाक्ते स्थापयेतं पञ्चमे पदे || ६५९ ||\n\nकर्मबिम्बं तु नवमे पदे षोडशभाजिते |\nअन्येषां सर्वबिम्बानां प्राग्वत् स्थापनमाचरेत् || ६६० ||\n\nमूलबिम्बे शयाने तु विशेषः कथ्यते श्रृणु |\nसप्तभाक्तेऽग्रभभागे तु प्राग्वद्भित्तिद्वयान्तरे || ६६१ ||\n\nदत्त्वा दक्षिणभागे तु भागानां तु चतुष्टयम् |\nस्थापयेत् पञ्चमे वापि चतुर्थे कर्मकौतुकम् || ६६२ ||\n\nअष्ठधा नवधा भाक्ते षष्ठे वा पञ्चमेऽपि वा |\nअग्रे द्विरष्टधा भाक्ते द्वादशैकादशे तु वा || ६६३ ||\n\nदशमे नवमे वापि स्थापयेत् कर्मकौतुकम् |\nदक्षिणोत्तरयोः प्राग्वदन्येषां न्यसनं भवेत् || ६६४ ||\n\nआराधनार्थतो वेदिः स्थापनीया तु पूर्ववत् |\nपरितः सप्तधा भक्ते नवधाष्टद्विरष्टधा || ६६५ ||\n\nमूलबिम्बाग्रतः पङ्क्त्या द्वितीयायामथापि वा |\nसर्वेषां कर्मबिम्बानां प्राग्वत् स्थापनमाचरेत् || ६६६ ||\n\nस्थापनीया च विप्रेन्द्र प्राग्वदर्चनवेदिका |\nपीठोपर्यपि वा देवं यं त्वाराधयते सदा || ६६७ ||\n\nमध्ये रत्नोपलं पीठे न्यस्त्वोर्ध्वे स्थापयेत्तु ताम् |\nदेवीसमन्वितं यत्र सथापनं भवति द्विज || ६६८ ||\n\nमूलबिम्बस्य पार्श्वे तु पीठदेशं विसृज्य च |\nसपीठानां तु देवीनां स्थापनं तु समाचरेत् || ६६९ ||\n\nएका सव्ये दक्षिणे वा स्थाप्या द्वे दक्षवामयोः |\nचतस्रस्तु क्रमेणैव स्थाप्या दक्षिणवामयोः || ६७० ||\n\nप्रासादे चलबिम्बं तु स्थाप्यते यत्र सत्तम |\nमध्ये वेदिं तु संस्थाप्य तदूर्ध्वे स्थापयेत्तु तत् || ६७१ ||\n\nयद्वा दिव्ये मानुषे वा पीठं स्थाप्य तदूर्ध्वतः |\nसन्निवेश्य च तद्बिम्बं पूजाकाले ह्युपस्थिते || ६७२ ||\n\nमध्ये भद्रासनं न्यस्त्वा तदूर्ध्वे विनिवेश्य च |\nतत् पूजयित्वानुदिनं भूयः पीठोपरि न्यसेत् || ६७३ ||\n\nस्वयंव्यक्ते विमानादौ स्थाने सिद्धप्रतिष्ठिते |\nमुनिमुख्यैस्तु तत्रैवं विशेषं श्रृणु सत्तम || ६७४ ||\n\nसपीठं भगवद्बिम्बं मूलाख्यं स्थापितं पुरा |\nदेशे यावति तद्देशद्वारयोरन्तरं तु यत् || ६७५ ||\n\nतत् त्रिधा सुसमं कृत्वा आरभ्य द्वारपार्श्वतः |\nपैशाचं मानुषं दिव्यं क्रमाद्भागत्रयं भवेत् || ६७६ ||\n\nदक्षभित्तेः समारभ्य दिव्यभागं भजेत् समम् |\nसप्तधा वामभित्त्यन्तं ततो वै दक्षिणादितः || ६७७ ||\n\nपञ्चमे वा चतुर्थे वा स्थापयेत् कर्मकौतुकम् |\nतस्य दक्षिणपार्श्वे तु लक्षमीपुष्टिसमन्वितम् || ६७८ ||\n\nस्थापयेदौत्सवं बिम्बं वामपार्श्वे नियोजयेत् |\nअन्यानि सर्वबिम्बानि यथावत् क्रमयोगतः || ६७९ ||\n\nद्वारात् पश्चिमभित्यन्तं यद्वा कृत्वा तु सप्तधा |\nसन्त्यज्य द्वारपार्श्वे तु भाजयेद् द्वितयं पुनः || ६८० ||\n\nतृतीयं दैविकं सप्त कृत्वा भित्तिद्वयान्तरे |\nकर्मबिम्बादिबिम्बानां पूर्ववत् स्थापनास्पदम् || ६८१ ||\n\nतत्रापि शयने विप्र विधानमवधारय |\nपञ्चमे षष्ठभागे वा कर्मबिम्बं नियोजयेत् || ६८२ ||\n\nअन्येषां सर्वबिम्बानां पूर्ववत् स्थापनं भवेत् |\nस्वयंव्यक्ते चतुर्द्वारे परितः सप्तधा भजे त् || ६८३ ||\n\nपैशाचं मानुषं त्यक्त्वा तृतीये दैविके पदे |\nअग्रभागे तु सौम्ये वा ईश्वरप्राग्वशेन तु || ६८४ ||\n\nईशानदिव्यभागे वा कर्मबिम्बं नियोजयेत् |\nयत्र प्रासादगर्भे तु एकस्मिन् न्यस्य पीठके || ६८५ ||\n\nचतुरो वासुदेवाद्यानथवा केशवादिकान् |\nप्रादुर्भावसमूहं वा पङ्क्तिरूपेण योजयेत् || ६८६ ||\n\nदिव्यक्रमेण तत्रायं विशेषः कथ्यते श्रृणु |\nद्वारादिभित्तिपर्यन्तं दक्षिणोत्तरमायते || ६८७ ||\n\nविभक्ते सप्तधा गर्भे ब्राह्नादिषु पदेषु च |\nस्थापयेत् पङ्क्तिरूपेण पूर्वोक्तेनैव वर्त्मना || ६८८ ||\n\nतत्रापि दक्षिणाशादिस्थापयेदुत्तरान्तिमम् |\nयत्र चावृतिरूपेण स्थापयेत्तत्र सप्तधा || ६८९ ||\n\nविभक्ते परितो गर्भे मध्ये ब्राह्ने नियोजयेत् |\nप्रधानमूर्तिं परितो दिव्ये वा मानुषे द्वयोः || ६९० ||\n\nअन्याश्च सकला मूर्तीः स्थापयेदावृतिक्रमात् |\nचतुर्व्यूहप्रतिष्ठायां वासुदेवं तु मध्यमे || ६९१ ||\n\nतद्बहिर्दिव्यपङ्क्तौ तु संकर्षणं तु दक्षिणे |\nप्रद्युम्नं पश्चिमे भागे अनिरुद्धं तथोत्तरे || ६९२ ||\n\nस्वस्वकारणसंयुक्तं मूर्त्यन्तरगतस्य च |\nचातुरात्म्यचतुष्कस्य एवमेव नियोजयेत् || ६९३ ||\n\nचातुरात्म्येषु नवसु नवमूर्तिमयेषु च |\nआद्ये मध्ये वासुदेवं प्रागाद्ये दिक्चतुष्टये || ६९४ ||\n\nवासुदेवादिचत्वारः स्थापनीयाः क्रमेण तु |\nपञ्चमूर्तिप्रतिष्ठाख्ये द्वितये मध्यमे पदे || ६९५ ||\n\nवासुदेवं ततो दिव्ये संस्थाप्या दिक्चतुष्टये |\nनारायणान्ताश्चत्वारः संकर्षणपुरस्सराः || ६९६ ||\n\nएवं क्रमात् प्रतिष्ठानमाचरेत् सप्तकेऽपि च |\nनवमूर्तिप्रतिष्ठायां वासुदेवं तु मध्यमे || ६९७ ||\n\nतद्वहिर्दिव्यभागस्थपदेष्वष्टासु च क्रमात् |\nअष्टौ संकर्षणाद्याश्च वराहान्ताश्च मूर्तयः || ६९८ ||\n\nकेशवादिप्रतिष्ठायां बासुदेवं तु मध्यमे |\nविभज्य दिव्यभागं तु द्वादशारोक्तवर्त्मना || ६९९ ||\n\nप्रागादि स्थापयेद्देवान् केशवाद्यांस्तु द्वादश |\nयद्वा मानुषपङ्क्तौ तु कोणभागचतुष्टयम् || ७०० ||\n\nसंत्यक्त्वाऽन्येषु भागेषु प्रागादि स्थापयेत् क्रमात् |\nसंकटे सति वै कुर्याद्दिव्यमानुषयोरपि || ७०१ ||\n\nएकबेरे समुदितस्थानभेदात् फलं श्रृणु |\nब्राह्नभागे तु मोक्षः स्याद्दिव्ये स्थानाभिवृद्धिकृत || ७०२ ||\n\nभोगमोक्षफलावाप्तिर्व्राह्ने दिव्यसमाश्रिते |\nदिव्यभागफलावाप्तिर्मानुषाश्रितदैविके || ७०३ ||\n\nदैवमानुषभागाच्च त्वैहिकामुष्मिकं फलम् |\nविबुधब्रह्नभागाच्च सैहिकं तु गुणाष्टकम् || ७०४ ||\n\nबहुबेरविधाने तु फलभेदं श्रृणु द्विज |\nज्ञानादिगुणषट्कस्य प्राप्तिर्ब्रह्नपदे भवेत् || ७०५ ||\n\nसर्वकामफलप्राप्तिर्दैविके ब्रह्नसंश्रिते |\nविबुधब्रह्नभागे च दिव्यमानुषयोरपि || ७०६ ||\n\nमानुषाश्रितदिव्ये च पूर्वमेवोदितं फलम् |\nब्राह्नादिमानुषान्तेषु भागेषु स्थापने सति || ७०७ ||\n\nस्थानस्य यजमानस्य वृद्धिः स्याद्राजराष्ट्रयोः |\nकर्मार्चास्थापने विप्र फलभेदस्तु कथ्यते || ७०८ ||\n\nब्राह्ने सप्तविभक्ते तु चतुर्थे स्थापनं भवेत् |\nमोक्षदं पञ्चमे भागे तत्सामीप्यफलप्रदम् || ७०९ ||\n\nअष्टधा प्रविभक्ते तु पञ्चमे तु गुणाष्टकम् |\nस्थापनं षष्ठभागे तु तत्सालोक्यफलप्रदम् || ७१० ||\n\nनवधा प्रविभक्ते तु एवमेव भवेत् फलम् |\nतस्मिन् षोडशधा भक्ते नवमे गुणषट्कदम् || ७११ ||\n\nदशमे स्थापनं विप्र द्वादशैकादशेपि च |\nविण्णुलोकपदावासमचिरात् संप्रयच्छति || ७१२ ||\n\nदैविके सप्तभक्ते तु चतुर्थे स्थापनं द्विज |\nसद्विवेकं च धर्मं च सौमनस्यं प्रयच्छति || ७१३ ||\n\nस्थापनं षष्ठभागे तु पुष्टिसौभाग्यवर्धनम् |\nअपमृत्युजयं दद्याद्बलोत्साहसमृद्धिकृत् || ७१४ ||\n\nविभक्ते नवधा त स्मिन्नेवमेव भवेत् फलम् |\nद्विरष्टधा विभक्ते तु नबमे स्थापनं द्विज || ७१५ ||\n\nदिव्यभोगफलावाप्तिं प्रयच्छत्यचिरेण तु |\nदशमैकादशे भागे द्वादशे च नियोजनम् || ७१६ ||\n\nधनधान्यसमृद्धिं च भूमिप्राप्तिं ददाति च |\nएवं तु परितो भक्ते ब्राह्नभागे नियोजनम् || ७१७ ||\n\nशश्वत् कैवल्यफलदं अग्रदिव्यपदे तु तत् |\nभोगप्रदं तथा चैव वलोत्साहसमृद्धिकृत् || ७१८ ||\n\nईशानदिव्यभागे तु स्थापनं संप्रयच्छति |\nआयुरारोग्यमैश्वर्यं राज्ञां विजयमेव च || ७१९ ||\n\nस्थानस्य महतीं वृद्धिं तथा जनपदस्य च |\nस्थापनं सौम्यदिव्ये तु भोगमोक्षफलप्रदम् || ७२० ||\n\nदिव्यब्रह्नाख्यपङ्क्तौ तु दिव्यवत् स्थापनं भवेत् |\nयत्र यत्र पदे प्रोक्तं बिम्बानां सन्निवेशनम् || ७२१ ||\n\nतत्तत्समं द्विधाकृत्वा स्थापने ह्यमृतांशके |\nफलान्युक्तानि सिध्यन्ति आग्नेये विपरीतकृत् || ७२२ ||\n\nप्रासादस्यान्तरे विप्र यात्राबिम्बस्य योजनम् |\nस्थानस्य यजमानस्य राज्ञो जनपदस्य च || ७२३ ||\n\nददाति महतीं लक्ष्मीं तेजश्चापि दिने दिने |\nएतदेव फलं विप्र मध्यमं मुखमण्डपे || ७२४ ||\n\nप्रथमावरणादौ च स्थाने मन्दफलं भवेत् |\nएवमेव फलं विप्र अन्येषां स्थापनेऽपि च || ७२५ ||\n\nमूलबिम्बादिबिम्बानां सर्वेषां च महामते |\nप्रमादाद्बुद्धिपूर्वाद्वा स्वं स्वं स्थानं यथोदितम् || ७२६ ||\n\nपरित्यज्य तदन्यस्मिन् स्थाने संस्थापिते सति |\nस्थानं च यजमानश्च राजा राष्ट्रं विनश्यति || ७२७ ||\n\nतद्देशवासिनः सर्वे जना व्याध्यादिपीडिताः |\nभवेयुः स्यादनावृष्टिर्दुर्भिक्षं शत्रुपीडनुम् || ७२८ ||\n\nतस्माद्धितैषी राष्ट्रस्य स्वस्य राज्ञस्तथैव च |\nतथा यथोदितस्थानव्यत्ययं न समाचरेत् || ७२९ ||\n\nप्रमादालस्यपूर्वेण दोषेण स्थापनेऽपि च |\nव्यत्ययादचलं बिम्बं वर्जयित्वा तु जङ्गमम् || ७३० ||\n\nस्वे स्वे यथोदिते स्थाने संस्थाप्य परिंपूजयेत् |\nविशेषेण स्वयंव्यक्ते सिद्धाद्यैश्च प्रतिष्ठिते || ७३१ ||\n\nप्रासादे चलबिम्बं तु स्वे स्वे स्थाने निवेशयेत् |\nभिन्ने प्रेक्षावशान्मध्ये सति भूयः समाचरेत् || ७३२ ||\n\nक्षालितेऽस्त्राम्बुना लिप्ते हृदा वै चन्दनादिना |\nश्वब्रेऽधोघटरुद्धानां मन्त्राणां च निरोधनम् || ७३३ ||\n\nपूर्वोक्तेन विधानेन धिया स्वे स्वेऽयने तथा |\nकृत्वार्चनं यथोद्दिष्टं पूर्णान्तं तत्र विनय्सेत् || ७३४ ||\n\nबाहुल्येन तु षट्पञ्चचतुर्गोलकसंमिताम् |\nपीठाद्विनिर्गतां किञ्चिद्भूतले सुस्थिरां शिलाम् || ७३५ ||\n\nग्रस्तां पीठेन मुक्त्यर्थं नवरन्ध्रकृतां पुरा |\nस्वमन्त्रेण तु तत्रापि प्रतिष्ठासीति पाठयेत् || ७३६ ||\n\nप्रागादौ प्राभवेनाथ पञ्चकं पञ्चकं न्यसेत् |\nशिलावटेषु द्रव्याणां तत्र वज्रं च हाटकम् || ७३७ ||\n\nहरितालमुशीरं च ब्रीहयो दक्षिणे त्वथ |\nइन्द्रनीलमयश्चैव कासीसं चन्दनं तिलाः || ७३८ ||\n\nमुक्ताफलं च रजतं पारदं चाप्यदिक् तथा |\nसहोशीराश्च वै मुद्गाः पझरागमथोत्तरे || ७३९ ||\n\nकांस्यं च राजपाषाण राजेन्द्रं चणकैः सह |\nविंशकं विनय्सेन्मध्ये पूर्वमेव ततो बहिः || ७४० ||\n\nविदिक्ष्वप्यययोगेन त्वेवमन्यत् पृथक् पृथक् |\nलोहं वैडूर्यपूर्वं तु चक्राङ्कं चाभ्रकं तथा || ७४१ ||\n\nषाष्टिकं त्वीशदिग्वायोः पुष्यरागो हरीतका |\nगैरिकं शारिकात्रैव मसूराण्यथ यातुदिक् || ७४२ ||\n\nमहानीलं च वङ्गं च तथा पाषाणमाक्षिकम् |\nयबाः सागरुकाश्चैव आग्नेय्यां स्फटिकं तथा || ७४३ ||\n\nताम्रं मनश्शिला चैव गोधूमाः शङ्खपुष्पिकाः |\nमध्ये सर्वाणि तदनु ततो गर्तगणं तु तत् || ७४४ ||\n\nलेपैराच्छादितं कृत्वा साङ्गं मन्त्रं पदे पदे |\nपूजयित्वा यजुर्वेदांश्चमषट्कांश्च पाठयेत् || ७४५ ||\n\nतदूर्ध्वे विन्यसेत् पीठं तच्छ्वभ्रे विनिवेश्य च |\nअष्टलोहमयं चक्रं तदूर्ध्वे तु महामते || ७४६ ||\n\nद्वादशाख्याविशेषोक्त आधारो यस्य यः स्वकः |\nहैमं तदूर्ध्वे कमलं तज्जं वा ताम्ररमेव वा || ७४७ ||\n\nयथाक्रमस्थितं ह्येतत् पञ्चकं चतुरात्मनि |\nन्यसेदनन्तं चक्रस्य मीनकूर्मौ तु तस्य वै || ७४८ ||\n\nकूर्मानन्तौ तु मीनस्य मीनानन्तौ तु तस्य च |\nसर्वस्य विहितं पझं तस्यानन्तं तु विन्यसेत् || ७४९ ||\n\nलक्ष्म्यादीनां च शक्तीनां चक्रं स्थापनकर्मणि |\nन्यस्य पूर्णान्तिकं कृत्वा कर्मण्यत्र च तर्पणम् || ७५० ||\n\nब्मण्‍डपे तु खगेशस्य एवमेव समाचरेत् |\nसह मूर्तिधरैः प्राग्वत् कार्या दर्भोदकक्रिया || ७५१ ||\n\nअथ विध्यन्तरं वक्ष्ये समाकर्णय साम्प्रतम् |\nपुरैव संस्कृतां विप्र न्यसेद्ब्रह्नशिलां ततः || ७५२ ||\n\nकिञ्चित्पीठतलान्न्यूनां समां श्लक्ष्णां दृढां द्विज |\nकृत्वा नवपदां पूर्वं पझं तस्याः पदे पदे || ७५३ ||\n\nविलिख्य रेखया सम्यक् खनेत् सर्वेषु कर्णिकाम् |\nगर्भमध्ये शिलामानबाहुव्यायामयोः खनेत् || ७५४ ||\n\nतत्पूर्वसूत्रमार्गेण संचाल्योत्तरदिङ्नयेत् |\nश्वभ्रं तत्रापि मद्ये तु शुभं कुर्यात् षडङ्गुलम् || ७५५ ||\n\nतस्मिंस्तु रत्नसंपूर्णं हेमजं वाथ ताभ्रजम् |\nचतुरङ्गुलमात्रं तु कलशं कम्बुरूपिणम् || ७५६ ||\n\nहृन्मन्त्रेण तु संमन्त्र्य गायत्र्या विनिवेश्य च |\nसापिधानं तु तं कृत्वा सुधालेपं तथोपरि || ७५७ ||\n\nदत्वा ब्रह्नशिलां न्यस्येत् प्राङ्नन्त्रपरिभाविताम् |\nव्यापकत्वं समालम्ब्य स्वयमेव तथा गुरुः || ७५८ ||\n\nतां शिलां व्यापिकां ध्यायेदाधाराधेयविग्रहाम् |\nतत्र सर्वाध्वगन्यासं मूलमन्त्रेण भावयेत् || ७५९ ||\n\nएवं तत्सन्निधिं कृत्वा पश्चात्तदुपरि द्विज |\nन्यासं रत्नादिकं कुर्याद्यथा तदवधारय || ७६० ||\n\nहैममग्निं तथानन्तं राजतं हेमजां धराम् |\nअष्टलोहमयं पझं मध्ये ब्रह्नशिलोपरि || ७६१ ||\n\nप्राच्यादौ पझगर्भेषु क्रमादीशानगोचरम् |\nवज्रं च सूर्यकान्तं च इन्द्रनीलं तथैव च || ७६२ ||\n\nमहानीलं मुनिश्रेष्ठ मुक्ताफलमतः परम् |\nपुष्यरागं ततश्चैव पझरागमतः परम् || ७६३ ||\n\nऐशान्ये न्यस्य वैडूर्यं मध्यतः स्फटिकम् न्यसेत् |\nप्रागादौ रजतं ताम्रं त्रपु वङ्कं च रीतिकम् || ७६४ ||\n\nलोहं तथायसं कांस्यं मध्ये हेमं निवेश्य च |\nतालं मनश्शिलां छिन्नपिष्टकं कुष्ठमेव च || ७६५ ||\n\nस्रोतोञ्जनं तु दरदं सौराष्ट्री हेमगैरिके |\nमद्ये तु राजपाषाणं पारदं चापि सर्वतः || ७६६ ||\n\nगोधूमांश्च यवान् वन्यान् मुद्गमाषांस्तथैव च |\nचणकान् मुनिशार्दूल कुलुत्थं च मसूरकम् || ७६७ ||\n\nक्रमादष्टासु विन्यस्य मध्ये सिद्धार्थकांस्तिलान् |\nह्रीबेरं रजनीं मांसीं सहदेवीं वचां तथा || ७६८ ||\n\nविण्णुक्रान्तां बलां मोटां श्यामाकं शङ्खपुष्पिकाम् |\nप्रागादौ मद्यपर्यन्तं विनय्सेन्मूलसन्ततिम् || ७६९ ||\n\nरत्नानामप्यलाभे तु शस्तं मुक्ताफलं भवेत् |\nलोहानामप्यभावे तु सुवर्णं शस्यते परम् || ७७० ||\n\nधातूनामप्यलाभे तु हरितालं विशिष्यते |\nअलाभे सर्वबीजानां शालिबीजं प्रशश्यते || ७७१ ||\n\nअलाभे सर्ववस्तूनां हेमं सर्वत्र विन्यसेत् |\nतदभावे तु रजतं न्यसेन्मुक्ताफलानि वा || ७७२ ||\n\nघृतेन पयसा चाथ भावितेन पुरैव तु |\nप्रदद्याल्लेपनं विप्र सर्वगर्तेषु चैव हि || ७७३ ||\n\nअहतं सुसितं पश्चात्तत्रोपरि दुकूलकम् |\nअन्तः श्लक्ष्णं सुधालेपं दत्वा पीठं तु विन्यसेत् || ७७४ ||\n\nसन्धाय पूर्ववत्तच्च शिलया ब्रह्नसत्तम |\nपीठश्वभ्रेऽथ विन्यस्य सौवर्णं गारुडं महत् || ७७५ ||\n\nक्षीरं दधिघृतं लाजान्मधुपुष्पफलानि च |\nसर्वगन्धानि विप्रेन्द्र सर्वौषधियुतानि च || ७७६ ||\n\nभावयेत् पूर्ववत् पीठं धर्माद्यैरखिलैर्युतम् |\nचिदासनमयीं व्याप्तिं पुनस्तत्रोपरि न्यसेत् || ७७७ ||\n\nहृदा तु विष्णुगायत्र्या एकैकमभिमन्त्र्य च |\nविनय्स्य कुर्याद्धवनं यस्मिन् यस्मिंस्तु कर्मणि || ७७८ ||\n\nपीठन्यासावधिं यावत्ततः पूर्णां जुहेद्गुरुः |\nचतुर्गुणितसूत्रेण वेष्टयेद्देवमन्दिरम् || ७७९ ||\n\nच्छादयेन्नववस्त्रेण तथा वै दर्भमालया |\nततस्तु मूर्तिपैः सार्धं प्रविशेद्यागमण्डपम् || ७८० ||\n\nप्रतीक्षेल्लग्नकालं तु यावत् कालं न याति च |\nतावद्विनोदैर्होमैश्च हास्यैः पाठैश्च संक्षिपेत् || ७८१ ||\n\nप्राप्ते लग्नोदये विप्र शयनस्थं प्रबोधयेत् |\nअर्घ्यालभनमाल्याद्यैरर्चयित्वा त्विमं पठेत् || ७८२ ||\n\nमन्त्रात्मन् रूपमात्मीयमाग्नेयमुपसंहर |\nसमाश्रयस्व सौम्यत्वं स्थित्यर्थं परमेश्वर || ७८३ ||\n\nनमस्तेस्तु हृषीकेश उत्तिष्ठ परमेश्वर |\nमदनुग्रहहेत्वर्थं पीठभूमिं समाक्रम || ७८४ ||\n\nउद्धृत्य हृदयेनाथ त्यक्तनिद्रं च मन्त्रपम् |\nउत्थाप्य मूर्तिमन्त्रेण सहमूर्तिधरैर्बलात् || ७८५ ||\n\nकुम्भं समुद्धरेत् सास्त्रं स्वकुण्डनिकटे स्थितम् |\nउद्धरेयुर्दिशाहोमकर्तारो मड्गलैः सह || ७८६ ||\n\nअष्टौ विद्येश्वरान् कुम्भानाचार्यः पुरतो व्रजेत् |\nशलाकामात्रयाऽच्छिन्नधारया कुम्भमुद्वहन् || ७८७ ||\n\nयद्वा प्रक्षिपमाणस्तु रत्नांश्च विविधान् बहून् |\nनानाविधैस्तु कुसुमैर्लाजाद्यान् मिश्रितान् बहून् || ७८८ ||\n\nप्रतिमामुद्वहन्तो ये मूर्तिधारास्त्वनन्तरम् |\nअन्ये यथा न गच्छेयुरन्तराचार्यबिम्बयोः || ७८९ ||\n\nअष्टकुम्भधराश्चान्ये ये च मङ्गलधारकाः |\nपरितस्तेऽपि गच्छेयुः पठन्तः शाकुनं तथा || ७९० ||\n\nवाग्यतो यजमानस्तु कुशपाणिः प्रणामवान् |\nतेषां वै पृष्ठतस्त्वन्ये गच्छेयुः परिचारकाः || ७९१ ||\n\nतोरणेन च निष्क्रम्य प्रदक्षिणचतुष्टयम् |\nकुर्यात् प्रासादपीठस्य द्वाराग्रे सन्निरोध्य च || ७९२ ||\n\nपाद्यार्घ्याचमनं दत्वा हृन्मन्त्रेण प्रवेशयेत् |\nशाखाद्यमस्पृशन्तं च पाठयेत्तद्विदस्ततः || ७९३ ||\n\nचतुश्चक्रेति तदनु पुरमेकादशेति यत् |\nवर्माभिमन्त्रितेनाथ दुकूलेन सितेन च || ७९४ ||\n\nपादाम्बुरुहनालं प्राक् शिखामन्त्रेण वेष्टयेत् |\nअग्नीषोमौ समीकृत्य प्रणवाद्यन्तकेन नु || ७९५ ||\n\nमूलमन्त्रेण पीठोर्ध्वे बिम्बं संस्थापयेत् स्थिरम् |\nद्वारमध्यं न सन्त्याज्यं देवस्थापनकर्मणि || ७९६ ||\n\nन ततश्चाग्रतः स्थाप्यं न पार्श्वे न च पृष्ठतः |\nवामतो मारुतं पश्चात् सन्त्यजेद्देशिकोत्तमः || ७९७ ||\n\nप्रतिष्ठालिङ्गशब्दौ च द्वौ मन्त्रौ पाठयेत् क्रमात् |\nशान्तं ब्रह्नमयं रूपं स्वकं समवलम्ब्य च || ७९८ ||\n\nयत्रापि केवले ब्राह्ने स्थापनं समुदीरितम् |\nतत्रापि वामतः किञ्चिद्दिव्यभागं समाश्रयेत् || ७९९ ||\n\nयतो हितार्थं सर्वेषां निर्गतः षड्गुणात्मना |\nअतो ब्रह्नपदादीषत् देवभागे समानयेत् || ८०० ||\n\nमोक्षादिफलसिद्धीनां प्राप्तये ह्यविचारतः |\nकरस्थमथ मोक्तव्यं कौतुकं हृदयेन तुं || ८०१ ||\n\nसर्वाङ्गमर्घ्यं मन्त्रेण दत्वा मूलमनुस्मरेत् |\nहृदास्त्रपरिजप्तेन वज्रालेपेन वै ततः || ८०२ ||\n\nबिम्बपीठशिलानां चाप्येकत्वेनाऽचरेत् स्थितिम् |\nओङ्कारं पूर्वमुच्चार्य गुरुः प्रणतमस्तकः || ८०३ ||\n\nआराधितोऽसि भगवन् साधकानां हिताय च |\nत्वयाप्यनुग्रहार्थं च वस्तव्यमिह सर्वदा || ८०४ ||\n\nत्वं तिष्ठसि प्रभो यत्र तत्र सिद्धिर्न दूरतः |\nभवेद्वै साधकेन्द्राणामित्युक्तं पुरा त्वया || ८०५ ||\n\nतस्माद्ध्रुवः सदा तुष्टः सानुकम्पः परो महान् |\nसदाप्यनुग्रहपरस्तिष्ठस्वाचन्द्रतारकम् || ८०६ ||\n\nएवमुक्ता ततो दद्यादर्घ्यं शिरसि पादयोः |\nमूलबिम्बे मुनिश्रेष्ठ मृदादिद्रव्यनिर्मिते || ८०७ ||\n\nकर्मार्चायां विष्टरे वा दर्भमञ्जरिजे द्विज |\nप्रवोधनं च वै कर्म तथा प्रादक्षिणक्रियाम् || ८०८ ||\n\nप्रासादे सम्प्रवेशं च कृत्वान्यत् सर्वमाचरेत् |\nमूलमिम्बे क्रमेणैव देशिकेन्द्रः समाहितः || ८०९ ||\n\nकुर्यात्ततोऽनुवेधं च आधाराच्च शिखावधि |\nसामर्थ्यशक्तिसूत्रेण ऐश्वरेण क्रमेण तु || ८१० ||\n\nसति येन विलुप्तेऽपि बिम्बाद्यैरयनस्य च |\nन जहाति च मन्त्रौघस्तस्य कालान्तरेण च || ८११ ||\n\nअप्रबुद्धः प्रबुद्धो वा तस्मिन्नायतने पुमान् |\nनिवेशयति यो बिम्बमपरद्रव्यजं तु वै || ८१२ ||\n\nतद्विज्ञानानुविद्धं च जायते समनन्तरम् |\nएवं विधस्य स्थानस्य त्रैलोक्येऽस्मिन् सहामते || ८१३ ||\n\nप्रतीत्यायतनत्वेन भवत्याचन्द्रतारकी |\nमूलमन्त्रं तु वै ध्यात्वा संशान्तब्रह्नलक्षणम् || ८१४ ||\n\nआधारादिध्वजाग्रान्तं व्याप्तं तेनाखिलं स्मरेत् |\nइति सामान्यसन्धानं कृत्वाऽध्वव्याप्तिमाचरेत् || ८१५ ||\n\nभुवनाध्वमयीं व्याप्तिं कुर्यात् प्रासादपीठगाम् |\nअनुविद्धां पदाध्वाद्यैरन्यैः सत्तास्वरूपकैः || ८१६ ||\n\nपरस्परं हि सर्वत्र व्यापकैः परलक्षणैः |\nभूलोकांशं विना ब्रह्नन् तथान्यैरुज्झितं हि तत् || ८१७ ||\n\nरजस्तमोमहत्वाच्च ईषत् सत्वगुणात्तु वै |\nसत्वैकगुणरूपाणामन्येषामत एव हि || ८१८ ||\n\nभूर्लोकश्च पृथक्संस्थः पदाद्यध्वगणस्य च |\nकूर्मे ब्रह्नादिसंज्ञायां शिलायां च पदत्रयम् || ८१९ ||\n\nन्यस्तव्यं जाग्रदाद्यन्यद्रत्नन्यासे कृते सति |\nतुर्यब्रह्नसमोपेतं मन्त्राध्वा प्रतिमासने || ८२० ||\n\nनाभ्यन्तं पादतो न्यस्य तत्वाध्वा द्विजसत्तम |\nआनाभेर्मूर्धपर्यन्तं कलाध्वा भावयेत्ततः || ८२१ ||\n\nतद्ब्रह्नरन्ध्रकमले वर्णब्रह्नपदक्षितौ |\nकर्णिकायां परं ब्रह्न सामान्यं शाश्वतं विभुम् || ८२२ ||\n\nएवं कृत्वाध्वकीं व्याप्तिं मूलमन्त्रं तु भावयेत् |\nस्थूलसूक्ष्मपरत्वेन स्थूलं षोढा शिलान्तगम् || ८२३ ||\n\nपिंण्डिकायांतथा सूक्ष्मं तत्परं बिंबविग्रहे |\nविन्यासं पीठमूलेऽथ देवतानां समाचरेत् || ८२४ ||\n\nभवोपकरणीयानां एतासां तु महामते |\nविन्यासं मन्त्रबिम्बे तु न कदाचित् समाचरेत् || ८२५ ||\n\nपीठोर्ध्वे तु मुनिश्रेष्ठ प्रतिष्ठेयं विनैव तु |\nन्यसेद्विभवदेवांस्तु ह्युपर्युपरि पूर्ववत् || ८२६ ||\n\nघटोद्देशात् समारब्य परमर्चागतं ततः |\nएवं हि सर्वदेवानां विनिवेशवशात्तु वै || ८२७ ||\n\nचिन्तामणिमयो न्यासः कृतो भवति सिद्धिदः |\nतत्वसंस्थापनं कुर्यात् प्रकृतिस्थापनादनु || ८२८ ||\n\nविज्ञानानन्दकल्लोलैर्ज्ञेयभासा यथा रवेः |\nअनेकाह्लादजनितैराधारात्तच्छिरोवधि || ८२९ ||\n\nपश्येन्मन्त्रमयं बिम्बमनेकाद्भुतविग्रहम् |\nएवं सर्वसमुत्पत्तिस्थानं संकल्पसिद्धिदम् || ८३० ||\n\nबिम्बं मन्त्रमयं वृक्षं प्रतिष्ठाप्यामलात्मना |\nतद्विज्ञानमयीं शाखां प्रवरा यतिनोन्नताम् || ८३१ ||\n\nअनन्तगगनाक्रान्तां भावयेत् साधको द्विज |\nप्रसृतेन तु वै तस्मादनौपम्यामृतेन तु || ८३२ ||\n\nमन्त्रबिम्बमयं वृक्षं सरसं भावयेत् सदा |\nयथा भौमेन तोयेन गगनोत्थेन नारद || ८३३ ||\n\nमन्दारपुष्पविटपस्तद्वदेव हि नान्यथा |\nमन्त्रन्यासं ततः कुर्याद्बिम्बस्य च यथाविधि || ८३४ ||\n\nसृष्टिसंस्थितिसंहारन्यासं कुर्यात् त्रयं विभोः |\nस्थितेपि च तथासीने शयाने यानगेऽपि च || ८३५ ||\n\nएतेष्वपि च सर्वेषु कुर्यान्नयासत्रयं द्विज |\nयद्वा स्थिते स्थितिन्यासमासीने सृष्टिसंज्ञितम् || ८३६ ||\n\nशयाने संहृतिन्यासमाचरेद् द्विजसत्तम |\nअङ्गोपाङ्गस्थितिं कुर्यात् स्थानेषु हृदयादिषु || ८३७ ||\n\nअन्यानि लाञ्छनादीनि संस्थाप्या गरुडान्तिमम् |\nततः संपूजयेत्तत्र लययागेन चाखिलम् || ८३८ ||\n\nपीठस्थं भोगयागेन मन्त्रचक्रं यजेत् पुनः |\nपीठीयं मन्त्रसंघं च विलोमेनाथ पूजयेत् || ८३९ ||\n\nआधारशक्तिपर्यन्तं सृष्टिन्यासेन सत्तम |\nस्वनाम्नि स्वामिशब्दं तु समारोप्य परं तु वा || ८४० ||\n\nहरिकेशवपूर्वं तु ततस्तारसमन्वितम् |\nप्रब्रूयुर्मुर्तिपाद्या वैः सुप्रतिष्ठितमस्त्विति || ८४१ ||\n\nपुष्पाक्षताञ्जलिं पूर्णं क्षिपमाणाश्च सर्वतः |\nसर्वे वदेयुस्तत्रस्थाः सुप्रतिष्ठितमस्त्विति || ८४२ ||\n\nआत्बा हार्षे ति सहवै प्रतिष्ठासीति पाठयेत् |\nविश्वस्य मित्रमित्यादि मन्त्रमेकायनान् द्विज || ८४३ ||\n\nओं नमोऽस्तु नमश्चातो ऋग्वेदाद्यैस्तु तैः सह |\nओं नमो ब्रह्नणेऽभीक्ष्णं जितं ते त्येवमेव हि || ८४४ ||\n\nजयशब्दसमोपेतं स्तोत्रं श्रोत्रमनोहरम् |\nदेशिकः सह सर्वैस्तु वाग्भिरुच्चाभिरुच्चरेत् || ८४५ ||\n\nजीवभूतेन चैतेन विभुना मन्त्रमूर्तिना |\nप्रतिष्ठितेन विप्रेन्द्र विद्धि सर्वं प्रतिष्ठितम् || ८४६ ||\n\nपूर्वं कृत्वाधिवासादि मूलबिम्बेन वै सह |\nस्थापयेत् कर्मबिम्बादीन् स्वे स्वे स्थाने यथोदिते || ८४७ ||\n\nलक्ष्म्यादीश्च तथा शक्तीः स्थापयेत्तु विधानतः |\nप्रासादेऽपि च पूर्वोक्त लोकाद्यं स्थापयेत् क्रमात् || ८४८ ||\n\nस्थितेपि तन्मुहूर्तांशे स्थापनीयश्च पक्षिराट् |\nस्नातोऽनुलिप्तो मन्त्रेण स्वेन यः संस्कृतः पुरा || ८४९ ||\n\nज्ञशक्त्या सह बिम्बेन यस्माद्भिन्नेषु वस्तुषु |\nबिम्बसन्निकटस्थेषु अथवान्यत्र सत्तम || ८५० ||\n\nतत्कालमड्गभावत्वं व्रजमानेषु सर्वदा |\nहवनान्तं च निःशेषं ध्यानार्चनपुरस्सरम् || ८५१ ||\n\nस्वयमेवानुरूपेण कर्मसामान्यतां व्रजेत् |\nतस्मात्तद्यागभवनादुत्थाप्यादाय बिम्बबत् || ८५२ ||\n\nदेवं प्रदक्षिणीकृत्य प्राग्वत् संस्थापनापदे |\nएकस्मिन् मद्यरन्ध्रे तु वज्राद्यं पञ्चकं न्यसेत् || ८५३ ||\n\nएकमेव तदूर्ध्वेऽथाप्याधारो य उदीरितः |\nप्राग्वन्निवेशनीयश्च तत्पीठेऽध्वा च भौवनः || ८५४ ||\n\nभावनीयं शरीरे च विशेषं विज्ञप्तिलक्षणम् |\nपाठयेद्ब्राह्नणांस्तद्वत् सुपर्णोसीतिमन्त्रराट् || ८५५ ||\n\nतमेवास्त्रार्चितं कृत्वा त्वथ प्राक् शाङ्करे ततः |\nसोमेशानान्तरे वापि अङ्कणे वापि तत्पदे || ८५६ ||\n\nअथवा मूर्तिपीठस्थं भवनाभ्यन्तरेपि च |\nखगोक्तेन विधानेन विष्वक्सेनं निवेश्य च || ८५७ ||\n\nद्वारस्थानखिलान् देवांस्तथा चावरणस्थितान् |\nपूर्वोदितान् क्रमेणैव स्थापयेद्देशिकोत्तमः || ८५८ ||\n\nसंप्रोक्ष्य कुम्भतोयेन यायाद्देवनिकेतनम् |\nकलशैः पृष्ठभागस्थैः स्नापनीयस्ततो विभुः || ८५९ ||\n\nसहमूर्तिधरैः सर्वैर्यथा चानुक्रमेण तु |\nसहाघमर्षणेनैव गायत्र्यावर्तितेन तु || ८६० ||\n\nप्रागृङ्भयस्तु तदनु चतुर्धावर्तितैः स्वयम् |\nहृदाद्यावर्तितैः षड्भिः यजुर्ज्ञस्तेन सेचयेत् || ८६१ ||\n\nभूयः स्वयं तथा कुम्भैः सामवित् स्नपयेत्ततः |\nषड्भिरन्यैः स्वयं पश्चात्तेनैवाथर्वणस्ततः || ८६२ ||\n\nपवित्रावर्तितैरेवं कलशैरन्तरान्तरा |\nसह वैकायनीयैस्तु स्नपनीयमनन्तरम् || ८६३ ||\n\nचतुर्मूर्तिमयैर्मन्त्रैर्बहुशः परिमभावितैः |\nस्त्रापयेत् कलशेनाथ शेषमादाय वै घटम् || ८६४ ||\n\nतच्छतावर्तितं कृत्वा समूलेनाद्य मूर्तिना |\nसार्घ्यं वै देवदेवस्य मूर्ध्नि चोत्कीर्य पाठयेत् || ८६५ ||\n\nजितन्त इति वै सर्वांस्ततश्चास्त्रोदकेन तु |\nप्रासादं शोधयित्वा तु गत्वा वै कुम्भसन्निधिम् || ८६६ ||\n\nतत्र संपूज्य देवेशं पूर्वोक्तेन क्रमेण तु |\nमण्डले पूजयित्वाथ प्रयायाद्बिम्बसन्निधिम् || ८६७ ||\n\nतत्र संपूज्येद्देवं स्नानवर्जं विशेषतः |\nसांस्पर्शिकैरासनाद्यैर्विविधैरौपचारिकैः || ८६८ ||\n\nहृदयङ्गमसंज्ञैश्च पायसाद्यैश्चतुर्विधैः |\nअन्नैः प्रबूतैरन्यैस्तु भक्ष्यभोज्यादिभिस्तथा || ८६९ ||\n\nसम्प्रदानावसानान्तं क्रमात् कृत्वा द्विजोत्तम |\nसदक्षिणं विशेषेण गुरौ मूर्तिधरेषु च || ८७० ||\n\nसमित्सप्तकपूर्वं तु वह्नौ सन्तर्प्य वै क्रमात् |\nदेवं प्रणम्य विज्ञाप्य कर्मणा मनसा गिरा || ८७१ ||\n\nत्वमर्चान्तर्गतो देव मया यच्चानलादिषु |\nनीतोऽसि चाभिमुख्यं तु क्षन्तव्यं तन्ममाच्युत || ८७२ ||\n\nएवं प्रणम्य विज्ञाप्य क्षान्त्वा निष्क्रम्य संमुखम् |\nआमूलाद् ध्वजपर्यन्तं प्रासादो यः पुरा कृतः || ८७३ ||\n\nदेवं प्रदक्षिणीकृत्य अष्टाङ्गेन प्रणम्य च |\nगृहीत्वा चार्घ्यपात्रं तु यायाद्देवगृहाद्बहिः || ८७४ ||\n\nस्नानादिना समभ्यर्च्य वाहनं भगवन्मयम् |\nपूर्वोदितानां द्वार्स्थानां दिक्पतीनां तथैव च || ८७५ ||\n\nपूर्ववत्तु बलिं दद्यात् क्रमेण च ततः परम् |\nप्रभूतानां च भूतानां बलिदानं समा रभेत् || ८७६ ||\n\nगृह्णन्तु भगवद्भक्ता भूताः प्रासादबाह्यगाः |\nबलीरत्र पवित्राश्च तेषामनुचराश्च ये || ८७७ ||\n\nएवं क्रमाद्बलिं दत्त्वा सर्वेषां पाठयेत्ततः |\nऋग्विद्धिरण्यगर्भेति यादेवास्त्विति वै क्रमात् || ८७८ ||\n\nसामज्ञश्चान्नसामानि सह धेनुमयेन च |\nसर्वेष्वावरणेष्वेवं बल्यर्थं तु प्रदक्षिणम् || ८७९ ||\n\nकृत्वा तु देशिकः पश्चादाचम्य भवनं विशेत् |\nन्यूनातिरिक्तशान्त्यर्थं पूर्णान्तं जुहुयाच्छतम् || ८८० ||\n\nहृन्मन्त्रेण तु सास्त्रेण दत्त्वा पूर्णाहुतिं ततः |\nजपेदाद्यन्तसंरुद्धं चक्रमन्त्रेण तद्बहिः || ८८१ ||\n\nमण्डले चाग्रतोर्चायाः सर्वच्छिद्रप्रपूरणे |\nततः संश्रावयेद्देवं कृताञ्जलिपुटः स्थितः || ८८२ ||\n\nप्रासादद्वारदेशस्थो भूमौ कृत्वा तु जानुनी |\nत्वच्छक्त्या प्रेरितेनाद्य यदिदं वै मया कृतम् || ८८३ ||\n\nतेन चैवाभिषेक्तव्यः कर्ता कलशवारिणा |\nदद्याद्दिनचतुष्कं तु होमदानपुरस्सरम् || ८८४ ||\n\nप्रारम्भदिनदानेन हवनेनार्चितेन तु |\nलोकत्रयं तु भूराद्यं तृप्तिमभ्येति चाखिलम् || ८८५ ||\n\nचतुर्भिर्महदाद्यं तु अतो दिनचतुष्टयम् |\nकलशे मण्डलेऽग्नौ च प्राग्वत् कुर्यात् समर्चनम् || ८८६ ||\n\nभूराद्यं सत्यलोकान्तं सप्तकं तृप्तिमेति च |\nसप्तकेन दिनानां तु दानहोमार्चनादिना || ८८७ ||\n\nप्राप्तेऽहनि चतुर्थे तु अपनीय स्रगादिकम् |\nकलशान्मण्डलाद्बिम्बात् ततो यागगृहेऽर्चनम् || ८८८ ||\n\nहोमावसानं मन्त्रस्य कृत्वा पूर्वं यथा पुरा |\nआचम्य च बलिं दत्वा यायाद्देवगृहं ततः || ८८९ ||\n\nतत्रासनादिकैरिष्ट्वा स्नानान्तैः पूर्ववत् प्रभुम् |\nअपनीताम्बरैः कुम्भैर्धान्यपीठोपरि स्थितैः || ८९० ||\n\nहृन्मन्त्रपूजितैर्भूयः सलिलेन प्रपूरितैः |\nसहमूर्तिधरैः प्राग्वदन्तरान्तरयोगतः || ८९१ ||\n\nकार्यं वै स्नानकर्मादि विधिदृष्टेन कर्मणा |\nनिरोदकेऽथ प्रासादे पुनराराध्य पूर्ववत् || ८९२ ||\n\nभोगैरासनपूर्वैस्तु संप्रदानान्तमच्युतम् |\nमुद्रां बध्वा जपेन्मन्त्रं स्तुत्वा क्षान्त्वा बहिर्ब्रजेत् || ८९३ ||\n\nशतं सहस्रं साष्टं वा जुहुयान्मन्त्रराट् स्वयम् |\nसाङ्गं सपरिवारं च संहितोच्चारयुक्तितः || ८९४ ||\n\nमूर्तिपैः प्रणवाद्याभिर्गायत्रीभिः शतं शतम् |\nएकायनैरभिज्ञाभिः स्वकीयाभिश्च तत्समम् || ८९५ ||\n\nप्रदापयेत्ततः पूर्णामृग्वेदाद्यांस्तु मूर्तिपान् |\nएकायनांस्तदन्ते तु क्रमात्तान् पाठयेत्ततः || ८९६ ||\n\nपूर्णात्पूर्णेति वा मन्त्रमाद्यात् पूर्णमसीति यत् |\nसनमस्केन मन्त्रेण स्वयं साङ्गेन निक्षिपेत् || ८९७ ||\n\nबलिभिस्तु ततःसर्वान् भूतपूर्वां तु तर्पयेत् |\nप्रविश्याचम्य तदनु क्षान्त्वा देवं तु कुम्भगम् || ८९८ ||\n\nपूर्ववन्मण्डलस्थं तु कुण्डस्थं तदनन्तरम् |\nविष्वक्सेनं यजेत् प्राग्वदिष्टशिष्टैः क्रमेण तु || ८९९ ||\n\nभूषयेद्गुरुपूर्वांस्तु मूर्तिंपान् कटकादिकैः |\nगुरोर्वा गुरुपुत्रस्य यागद्रव्यं निवेदयेत् || ९०० ||\n\nस्वयं वाथ प्रतिष्ठानमाचार्यस्त्वाचरेद् द्विज |\nततो विभजनीयं तन्मूर्तिपादिष्वनुक्रमात् || ९०१ ||\n\nएवं सर्वेषु यागेषु कर्तव्यं देशिकेन तु |\nसिद्धेरभीप्सितार्थं च स्नायादवभृथेन च || ९०२ ||\n\nइत्येतत् साधकस्योक्तं मन्त्राराधनकाङ्क्षिणः |\nमन्त्रमूर्तिप्रतिष्ठानं यत्रस्थः सिद्धिमाप्नुयात् || ९०३ ||\n\nस्थापने यजमानस्य फलं वक्ष्ये समासतः |\nआदेवालयभूभागाद् ध्वजान्ताच्चापि मण्डपात् || ९०४ ||\n\nसर्वोपकरणोपेताम् सर्वेष्वावरणेषु च |\nसमन्तात् परमाणूनां सर्वेषां द्विजसत्तम || ९०५ ||\n\nयावती जायते संख्या तावत् कर्ता स्मावसेत् |\nभोगभुग्विष्णुलोके च यात्यन्ते परमं पदम् || ९०६ ||\n\nकर्ता वै ब्राह्नणो विप्र सर्वविद्याधिपो भवेत् |\nक्षत्रियो यजमानस्तु सर्वदेशाधिपो भवेत् || ९०७ ||\n\nवैश्यस्तु यजमानः स्याद्धनधान्यसमृद्धिमान् |\nशूद्रस्तु यजमानः स्यान्मोदते बन्धुभिः सह || ९०८ ||\n\nस जन्मना च ज्ञानेन एवमेव भवेत् स्त्रियः |\nपुत्रार्थी पुत्रमाप्नोति राज्यार्थी राज्यमाप्नुयात् || ९०९ ||\n\nयद्यत् कामयते कर्ता तत्तत् सर्वं समाप्नुयात् |\nअकामानां तु भक्तानां भक्तिरव्यभिचारिणी || ९१० ||\n\nयच्चापि शाश्वतं ज्ञानं भवेत्तद्धर्मणा सह |\nस्वयं कृतानां बिम्बानां स्थापनं संप्रकीर्तितम् || ९११ ||\n\nएवं बिम्बं प्रतिष्ठाप्य प्रासादे स्वगृहे तु वा |\nततः प्रभृति तामर्चां पूजयेत् प्रतिवासरम् || ९१२ ||\n\nजीर्णोद्धारावधिर्यावत्तावत्कालं विधानतः |\nप्रमादाद्बुद्धिपूर्वाद्वा पूजालोपं न कारयेत् || ९१३ ||\n\nतत्तद्बिम्बस्य विहितं कर्म वापि न लोपयेत् |\nकर्मणां स्नपनादीनां यत् कर्म विहितं द्विज || ९१४ ||\n\nयस्मिन् वै कर्मबिम्बे तु तत्रैव तु समाचरेत् |\nतत्तत्कर्मार्थबिम्बे तु विभवे सहिते सति || ९१५ ||\n\nतत्तत्कर्मविशेषाणां व्यत्ययं न समाचरेत् |\nअसन्निधाने तेषां तु राष्ट्रभङ्गादिदोषतः || ९१६ ||\n\nतद्देशकालानुगुणं तत्र सन्निहितं भवेत् |\nयद्यत्कर्मार्थबिम्बं तु तत्र सर्वं समाचरेत् || ९१७ ||\n\nस्नपनद्वितयं चैव नित्यनैमित्तिकात्मकम् |\nनित्योत्सवविधानं च तथा नैमित्तिकोत्सवम् || ९१८ ||\n\nतीर्थयात्राविधानं च एवं कर्माणि पञ्च वै |\nशयनोत्थापनं कर्म तदा कूर्चे समाचरेत् || ९१९ ||\n\nयद्वा शोभार्थबिम्बे तु पूज्यमाने प्रतिष्ठिते |\nएवं कथितमेकस्मिन् बिम्बे सन्निहिते सति || ९२० ||\n\nबिम्बद्वये सन्निहिते तत्तत्कर्मविभेदतः |\nकृत्वा तदन्यत् सकलं यथायोगं समाचरेत् || ९२१ ||\n\nएवमभ्यूह्य कर्तव्यं तत्तद्विम्बे प्रकाशिते |\nसर्वेषु कर्मबिम्बेषु तत्र सन्निहितेषु वै || ९२२ ||\n\nतदा तेषां तु बिम्बानां व्यत्ययं न समाचरेत् |\nतदा शोभार्थबिम्बे तु प्राप्त उत्कृष्टलोहजे || ९२३ ||\n\nवर्णैर्मृत्स्थापिते तत्र खकुलोद्धारणाय च |\nअड्गबिम्बोदितं कर्म न कदाचित् समाचरेत् || ९२४ ||\n\nयद्याचरेत् प्रमादेन राजा राष्ट्रं विनश्यति |\nविशेषेण स्वयंव्यक्ते दिव्ये सैद्धेऽपि चार्षके || ९२५ ||\n\nस्थाने तु कर्मबिम्बानां व्यत्ययं न समाचरेत् |\nतानि बिम्बानि विप्रेन्द्र यादृशानि भवन्ति हि || ९२६ ||\n\nलक्षणैश्च प्रमाणैश्च युक्तानि रहितानि वा |\nउत्कृष्टलोहजातानि अपकृष्टोत्थितानि वा || ९२७ ||\n\nतादृशानि भवन्त्येव न कुर्यादन्यथा बुधः |\nन लक्षणान्तरं कुर्यान्न प्रमाणान्तरं तथा || ९२८ ||\n\nन तु द्रव्यान्तरं चैव न तु कुर्यात् क्रियान्तरम् |\nमन्त्रान्तरं न युञ्जीत सर्वं कुर्याद्यथापुरम् || ९२९ ||\n\nकुर्याच्चेल्लक्षणादीनां विपर्यासं महामते |\nराज्ञो राष्ट्रस्य नाशः स्यात् तत्रापि सहसन्ततेः || ९३० ||\n\nन कुर्यान्मूलबिम्बेऽपि लक्षणादिविपर्ययम् |\nतस्मात् पौराणिके स्थाने न विपर्यासमाचरेत् || ९३१ ||\n\nएवं स्थाने मानुषेऽपि लक्षणादिविपर्ययम् |\nजीर्णाख्यस्य विधेः पूर्वं न कदाचित् समाचरेत् || ९३२ ||\n\nस्वयंव्यक्तादिके वापि स्थाने मनुजनिर्मिते |\nअजीर्णे नाङ्गहीने वा धाम्नि बिम्बेऽथवा द्विज || ९३३ ||\n\nप्राकस्थितस्योपमर्देन कुर्याद्धामान्तरं न च |\nन तु बिम्बान्तरं कुर्याद्व्यामोहाद्यदि कल्पयेत् || ९३४ ||\n\nआत्महीनो भवेत् कर्ता राजा च सहसन्ततिः |\nमहद्भयं भवेत्तस्य राष्ट्रस्य सनृपस्य च || ९३५ ||\n\nअथ जीर्णविधानं तु समासात् कथ्यतेऽधुना |\nमनुष्यनिर्मिते स्थाने तावज्जीर्णविधिं श्रृणु || ९३६ ||\n\nधातुमृच्छैलदारूत्थो वस्त्रादिष्ववतारितः |\nयो यो भगवदाकारस्तस्य तस्य महामुने || ९३७ ||\n\nजीर्णत्वे वाङ्गभङ्गे वा क्षते वा तत्र तत्र च |\nसन्धानयोग्यं सन्धेयमयोग्यं तु परित्यजेत् || ९३८ ||\n\nपरित्यक्तं तु तद्विम्बं धातुद्रव्योद्भवं विना |\nजलाशये ह्यगाधे वा समुद्रे विधिना क्षिपेत् || ९३९ ||\n\nभूमौ वा निखनेद्विप्र देशकालानुरूपतः |\nविधिवत् प्रतिपत्तौ तु जातायामादितोन्त्यतः || ९४० ||\n\nअङ्गभङ्गादिदोषेषु सम्यग्भूतेषु सत्स्वपि |\nसति सन्धानयोग्यत्वे न कदाचित् परित्यजेत् || ९४१ ||\n\nतस्य त्यागो विनाशश्च ह्युपर्युपरि बाधकृत् |\nबिम्बादीनां तु बृहतां परित्यागो न युज्यते || ९४२ ||\n\nउत्कृष्टानां हेम तारताम्रजानां विशेषतः |\nनोचितः स्यात् परित्यागस्तस्मात् सन्धानमाचरेत् || ९४३ ||\n\nप्रयत्नेनाप्ययोग्यत्वे परित्यागं समाचरेत् |\nद्रव्येण तज्जातीयेन कुर्याद्बिम्बान्तरं ततः || ९४४ ||\n\nधातुद्रव्यमयोद्भूतैः पूर्वलोहैर्द्विजोत्तम |\nतैस्तैरमूर्ततां नीतैस्तत्तज्जातीयलोहजैः || ९४५ ||\n\nतत्तज्जातीयलोहैर्वा समुत्कृष्टैर्महामते |\nअथवा राजतं बिम्बं हैमं चोत्कृष्टताम्रजम् || ९४६ ||\n\nसंदध्यात्तु प्रयत्नेन न कदाचित् परित्यजेत् |\nहीनताम्रमयं यत्तदारकूटमयं तु तत् || ९४७ ||\n\nसन्धानकरणायोग्यं तद्द्वयं तु परित्यजेत् |\nपरित्यक्तं तु तद्बिम्बं क्षिपेत् पूर्वेण वर्त्मना || ९४८ ||\n\nततो बिम्बान्तरं कुर्याद्राजतं वा सुवर्णजम् |\nउत्कृष्टतत्तज्जातीयद्रव्यजं वा महामते || ९४९ ||\n\nकर्मबिम्बेषु सर्वेषु ह्येवमेव तु कारयेत् |\nमृत्काष्ठोपलजे बिम्बे तथा रत्नमयेऽपि च || ९५० ||\n\nकेनापि हेतुना भग्ने कृत्वा बालगृहादि तत् |\nत्यक्त्वा तदन्यत् संपाद्य बिम्बसंस्थापनं चरेत् || ९५१ ||\n\nदिव्यसिद्धादिके स्थाने विशेषमवधारय |\nमृण्मये मूलबिम्बे तु जीर्णे वाथ जलादिभिः || ९५२ ||\n\nहीनाङ्गे वा तदा कुर्यात् संधानं तु प्रयत्नतः |\nएवं वर्णविहीनेपि सन्धानं तु समाचरेत् || ९५३ ||\n\nमृत्तिकाशूलरज्ज्वादीन्न कदाचित् परित्यजेत् |\nबिम्बे धातुमये जीर्णे सन्दध्यात् स्वर्णपूर्वकैः || ९५४ ||\n\nजीर्णे लोहमये बिम्बे सन्दध्यात् काञ्चनेन तु |\nएवं रत्नमये बिम्बे सन्धानं च समाचरेत् || ९५५ ||\n\nजीर्णं तु यद्यत् त्याज्यं स्यात् तत्तत् त्यक्त्वा ततः परम् |\nसन्दध्यात्तु ततो विप्र न कुर्यादन्यथा पुनः || ९५६ ||\n\nन बालगेहं तद्बिम्बं तत् कर्मापि समाचरेत् |\nनित्यनैमित्तिकाद्येषु वर्तमानेषु कर्मसु || ९५७ ||\n\nप्रागुक्तं सकलं कुर्याद्यथावित्तानुसारतः |\nलक्षणादिष्वपि तथा न कुर्यादन्यथा पुनः || ९५८ ||\n\nयेषु व्यक्तेषु चिह्नानि नाभिव्यक्तानि सत्तम |\nतान्यपि स्वानि चिह्नानि ललाटे वांसपट्टके || ९५९ ||\n\nपृष्ठे वाप्यङ्गपट्टे वा पाणिपादतलेषु वा |\nमूर्घ्नि वा दधते तस्मात् तत्र तत्र निरीक्षयेत् || ९६० ||\n\nतस्मादलक्षणा व्यक्तिर्विद्यते न कदाचन |\nएवं तदीया विप्राश्च क्षत्रिया वैश्यजातयः || ९६१ ||\n\nमौद्गल्याद्यास्तथान्ये च न तच्चिह्नविवर्जिताः |\nभवेयुः सर्वथा तस्माच्चक्रशङ्खगदाम्बुजैः || ९६२ ||\n\nलोहैरनलसन्तप्तैस्तत्तन्मन्त्राधिवासितैः |\nपूजितैरर्घ्यगन्धाद्यैरङ्कितव्याः क्षणेन तु || ९६३ ||\n\nत्रैविद्या ज्ञानसम्पन्ना यथोक्ताचारनिष्ठिताः |\nविप्राद्यास्तेऽपि शूद्राश्च यदैवं कृतलक्षणाः || ९६४ ||\n\nतदा तु योग्या विज्ञेयाः समयश्रवणादिषु |\nशास्त्रोदितासु सर्वासु सामग्रीषु महामते || ९६५ ||\n\nयागोपकरणान्येवमर्घ्यपात्रादिकान्यपि |\nसंयोज्यानि यथायोगं शङ्खचक्रादिलक्षणैः || ९६६ ||\n\nतथा यानासनादीनि विभोः सर्वाणि यत्नतः |\nस्वात्मोपकरणं सर्वमासनादिविवर्जितम् || ९६७ ||\n\nअङ्गुलीयकपर्यन्तं भूषणं कटकादिकम् |\nउत्तमाङ्गसमुद्धार्यं सर्वमुष्णीषपूर्वकम् || ९६८ ||\n\nचक्रादिलाञ्छितं कुर्यात् तदीयाश्च गवादयः |\nविप्रादिवल्लाञ्छितव्यास्तदीया भूरुहादयः || ९६९ ||\n\nलाञ्छितव्या यथायोगं चक्रशङ्खादिलक्षणैः |\nआराधकाद्याः कर्मण्या एवं चक्रादिलाञ्छिताः || ९७० ||\n\nदेवतान्तरचिह्नैस्तैरकर्मण्यास्तु लाञ्छिताः |\nयत्र वा भगवन्मूर्तौ लाञ्छनं न प्रदृश्यते || ९७१ ||\n\nतत्रापि लक्षणन्यासं न कुर्यात् स्वेच्छया द्विज |\nयथास्थितैव सा व्यक्तिः पूज्या व्यापकमन्त्रतः || ९७२ ||\n\nतदन्ये लाञ्छितव्याः स्युः सर्वे पूर्वमलाञ्छिताः |\nइति सम्यक् प्रतिष्ठानं देवस्य परिकीर्तितम् || ९७३ ||\n\nस्थानसंरक्षणार्थं तु तस्मिन् कालेऽन्यदा तु वा |\nप्रासादाग्रेऽथवा विप्र प्राङ्कणे यत्र कुत्रचित् || ९७४ ||\n\nचक्रं संस्थापयेत्तत्र अमूर्तं शिखरोपरि |\nमूर्तमङ्कणदेशे तु षोडशाष्टभुजं तु वा || ९७५ ||\n\nअमूर्तं द्वादशारं तु अष्टारं षडरं तु वा |\nशङ्खादीन्यायुधान्येवं विदध्यादङ्कणादिके || ९७६ ||\n\nद्वितीयावरणे वापि तृतीयावरणेऽपि वा |\nचक्रादिबिम्बनिर्माणमुत्तरत्र प्रवक्ष्यते || ९७७ ||\n\nसह संस्थापने प्राग्वत् कर्मभेदो न विद्यते |\nपृथक् संस्थापने कुर्यात् सर्वकर्म यथाविधि || ९७८ ||\n\nतत्तत्स्थापनकाले तु तत्तत्संज्ञामनुं जपेत् |\nविद्यां गदामित्याद्यं यत् पाठयेत्तद्विदो जनान् || ९७९ ||\n\nचमूषच्छयेन इति च प्नविष्णो इति त्वृचौ |\nपाठयेद्बहवृचान् पश्चाच्छाकुनं सूक्तमेव च || ९८० ||\n\nधृतोर्ध्वपुण्ड्रः कृतचक्रे इति मन्त्रं कठान् परम् |\nपवित्रं ते विततमित्येतान् मन्त्रान् यजुर्मयान् || ९८१ ||\n\nआरोहेति च सामज्ञान् पवित्रं ते अग्निरित्यपि |\nएभिर्वयमुरुक्रमस्येत्याथर्वणान् द्विजान् || ९८२ ||\n\nएभिः संस्थाप्य विधिवन्नवभिः कलशैस्ततः |\nस्नपयेद्ब्रह्नसूक्तस्थैर्मन्त्रैरष्टाभिरेव च || ९८३ ||\n\nसर्वस्य वशिनं देवमिति प्राक् स्थापितेन तु |\nबहिरावरणे नास्ती त्यग्निदिक्संस्थितेन तु || ९८४ ||\n\nयन्नाभिपझादभवदिति याम्यस्थितेन तु |\nधृतोर्ध्वपुण्ड्र इति च यातुधानगतेन तु || ९८५ ||\n\nदक्षिणे तु भुजे विप्र इति पश्चिमगेन तु |\nविष्णुनाक्तमश्रन्तीति वायुदिक्संस्थितेन च || ९८६ ||\n\nपुंप्रधानेश्वरो विष्णुरिति सोमगतेन वै |\nइमं महोपनिषदमितीशानगतेन तु || ९८७ ||\n\nमन्त्रैरेतैः समस्तैस्तु मध्यकुम्भेन सेचयेत् |\nप्रासादाग्रस्थिते चक्रे प्रोक्षणं तु समाचरेत् || ९८८ ||\n\nमहोपनिषदन्तस्थानष्टौ मन्त्रान् पुरोदितान् |\nयद्वा पुरुषसूक्तं तु सर्वशान्त्यै ततो जपेत् || ९८९ ||\n\nअत्रानुक्तं तु सकलं पूर्वोक्तं तु समाचरेत् |\nसम्यगुक्तं प्रतिष्ठानं किमन्यच्छ्रोतुमिच्छसि || ९९० ||\n\nसनकः |\nकथितं नित्यपूजादौ त्वया नीराजनं पुरा |\nतद्विधानं मुनिश्रेष्ठ प्रब्रूहि मम विस्तरात् || ९९१ ||\n\nशाण्डिल्यः |\nनीराजनविधानं तु समाकर्णय साम्प्रतम् |\nनित्ये नैमित्तिके विप्र तथा काम्येऽपि पूजने || ९९२ ||\n\nअन्ततः स्नानभोगानां कुर्यान्नीराजनं विभोः |\nसर्वदोषप्रशान्त्यर्थं सर्वरक्षार्थमेव हि || ९९३ ||\n\nअलंकारासनोक्तानां भोगानामन्ततोऽपि वा |\nउभयत्रापि वा कुर्याद्विभवेच्छानुसारतः || ९९४ ||\n\nयद्वा प्रदोषवेलायां तत् कुर्यात् प्रतिवासरम् |\nसायं पूजासमारम्भात् पूर्वमेव द्विजोत्तम || ९९५ ||\n\nअथवा पूजने कुर्याद्दीपदानात् पुरैव तु |\nयद्वा नैवेद्यपर्यन्ते पूजायां तत् समाचरेत् || ९९६ ||\n\nतदपि त्रिविधं प्रोक्तं सात्विकादिविभेदतः |\nस्नानान्ते भोगयज्ञान्ते द्वितयं सात्विकं भवेत् || ९९७ ||\n\nसायंकाले प्रतिदिनं कुर्याद्राजससंज्ञितम् |\nपूजायां दीपदानाग्रे नैवेद्यान्तेपि तामसम् || ९९८ ||\n\nकुर्यात् प्रासाद एकस्मिंस्तेषामेकं न तु त्रयम् |\nस्वयंव्यक्ते तथान्यैस्तु विबुधैस्च प्रतिष्ठिते || ९९९ ||\n\nप्रासादे मुनिमुख्यैश्च सात्विकाश्यं समाचरेत् |\nब्राह्नणैः क्षत्रियैर्वैश्यैः स्थापिते राजसं भवेत् || १००० ||\n\nशूद्रैस्तु स्थापिते स्त्रीभिस्तामसाख्यं समाचरेत् |\nएतेषां सात्विकादीनां श्रृणु सम्यग् विधिं क्रमात् || १००१ ||\n\nस्ननानावशिष्टतोयेन संपूर्णं कलशं द्विज |\nसौवर्णं राजतं वापि ताम्रजं मृण्मयं तु वा || १००२ ||\n\nसुपिष्टै रूर्ध्वतो लिप्तं हरिद्राशालितण्डुलैः |\nस्रजा चाश्वत्थपत्रेण युतं वा कण्ठदेशतः || १००३ ||\n\nतं कृत्वा वामपाणौ तु अपरस्मिंस्तु मल्लकम् |\nपुष्पप्रकरसंपूर्णं धूपपात्राग्निना युतम् || १००४ ||\n\nधूमायमानं सिद्धार्थैर्धूपद्रव्येण वा सह |\nएकधा देवदेवस्य भ्रामयित्वा तु मूर्द्धनि || १००५ ||\n\nदीक्षितेन जनेनैव परिचर्यापरेण तु |\nशुद्धया योषिता वा तद् द्वारबाह्ये विसर्जयेत् || १००६ ||\n\nकल्पयेत् स्नाननभोगान्ते एतन्नीराजनं सदा |\nकृतं पूवोदितैर्द्रव्यैः कुम्भमापूर्य वारिभिः || १००७ ||\n\nअर्घ्यपात्रोद्धृतैर्यद्वा केवलैर्गालितैः पुनः |\nअन्तः सिद्धार्थकान् क्षिप्त्वा कण्ठे कुर्यादलंकृतिम् || १००८ ||\n\nअश्वत्थपल्लवैः स्रग्भिश्चन्दनेनाक्षतैरपि |\nअन्यत्र रजनीपिष्टैर्लेपयेत् सर्वतो द्विज || १००९ ||\n\nतदास्ये मल्लकं पुष्पसंपूर्णं तु नियोजयेत् |\nसंस्कृताग्निसमुद्भूतान् पुरा दीपान् प्रदीप्य तु || १०१० ||\n\nविभवेच्छानुरूपेण चतुर्विंशादिकान् द्विज |\nपाकस्थानात्तु वै दीपादुच्छ्रितां चतुरङ्गुलैः || १०११ ||\n\nप्रदीपं मल्लके कृत्वा सकुम्भं विनिवेशयेत् |\nअग्रतो देवदेवस्य सदाधारोपरिस्थितम् || १०१२ ||\n\nतमर्घ्यगन्धस्रग्धूपैर्हृन्मन्त्रेण तु पूजयेत् |\nकेवलं सार्घ्यपुष्पेण साधकस्तदनन्तरम् || १०१३ ||\n\nदद्यादाचमनान्तेऽर्घ्यं मन्त्रेशस्याथवा द्विज |\nअर्घ्यालभनमाल्यानि धूपं चाप्यर्घ्यमेव वा || १०१४ ||\n\nदीपकुम्भं तु पाणिभ्यामुद्धृतं परिचारिणा |\nदेवस्य दक्षिणं पादमारभ्येतरपश्चिमम् || १०१५ ||\n\nभ्रामयेत् सर्वतोऽङ्गानि एकधा वा द्विधा त्रिधा |\nजपन् वै नेत्रमन्त्रं तु हृन्मन्त्रं वा यथारुचि || १०१६ ||\n\nएवं कुम्भं परिभ्राम्य पूर्ववत्तु विसर्जयेत् |\nततस्तु देवदेवस्य दद्यादर्घ्यं तु मूर्द्धनि || १०१७ ||\n\nपाकस्थानात्तदर्थं तु दीप अनीयते यदा |\nतदानीं तद्विधानं तु समाकर्णय साम्प्रतम् || १०१८ ||\n\nदीक्षिताः सुविनीताश्च सुस्त्राताः परिचारकाः |\nवदनं नासिकारन्ध्रे स्थगयित्वाम्बरेण तु || १०१९ ||\n\nसितोष्णीषधराः सर्वे सितचन्दनरूषिताः |\nसौवर्णानि च पात्राणि विततानि यथारुचि || १०२० ||\n\nराजतान्यथ ताम्राणि आरकूटमयानि वा |\nकांस्यानि वापि संपाद्य यथा वित्तानुसारतः || १०२१ ||\n\nएकत्रिपञ्चसप्तापि नवैकादश वा तथा |\nद्वि षट् षोडश वा यद्वा चतुर्विंशतिसंख्यया || १०२२ ||\n\nपाकालयं समासाद्य तत्राग्नेः संस्कृतात् पुरा |\nतेषां मध्ये वर्तिदीपान् पात्राणां तु महामुने || १०२३ ||\n\nचतुरङ्गुलिकोत्सेधान् सघृतान् दीपयेत् पुनः |\nअद्धृत्य तानि पात्राणि करैस्तु परिचारकाः || १०२४ ||\n\nवहेयुः पङ्क्तिबन्धेन तदग्रे गणिकाजनाः |\nगच्छेयुर्भगवद्भक्ताः कुर्वन्तो नृत्तगीतके || १०२५ ||\n\nतदग्रे शङ्खभेर्यादिसमुद्धोषणतत्पराः |\nतदग्रे वेत्रिणोऽस्पृश्यजनोत्सारणतत्पराः || १०२६ ||\n\nगच्छेयुः परितस्तेषां दीपिकाधारिणो जनाः |\nएवं क्रमात् समासाद्य तिष्ठेयुर्देवसन्निधौ || १०२७ ||\n\nअथान्यो दीक्षितो विप्रः कुम्भमापाद्य पूर्ववत् |\nसमल्लकं तदूर्ध्वे तु तेष्वेकस्मात् प्रदीप्य तु || १०२८ ||\n\nपाकस्थानादाहृतेषु प्रदीपं विनिवेश्य च |\nसदाधारस्थितं कुर्यात् ततः साधकसत्तमः || १०२९ ||\n\nकुम्भं प्राग्वत् समभ्यर्च्य देवेशं च ततः परम् |\nभ्रामयेत् पूर्ववत् कुम्भं तस्मिन् काले द्विजोत्तम || १०३० ||\n\nऋगाद्यध्ययनं कुर्याद्द्विजाः प्रागादिदिकस्थिताः |\nसन्निधौ देवदेवस्य नृत्यं तु गणिकास्तदा || १०३१ ||\n\nमङ्गलानि च गीतानि सर्वे गायन्तु गायकाः |\nस्वरेणोच्चतरेणैव स्तुवन्तु स्तोत्रपाठकाः || १०३२ ||\n\nभेरीमृदङ्गशङ्खादीन् घोषयेषुः समन्ततः |\nएवं सर्वत्र वै कुर्यादृगाद्यध्ययनादिकम् || १०३३ ||\n\nकुम्भमेवं परिभ्राम्य दत्वा तं परिचारिणः |\nहस्तेऽथ दीपपात्राणि दर्शयेदितराणि च || १०३४ ||\n\nदृष्ट्वा सम्यक् ततो दद्यादर्घ्यं देवस्य मूर्धनि |\nकुम्भपूर्वाणि पात्राणि वहन्तः परिचारकाः || १०३५ ||\n\nप्रदक्षिणक्रमात् सार्धं पूर्ववद्गणिकादिभिः |\nक्षिपेयुर्द्वारबाह्ये वा बाह्यद्वारस्य बाह्यतः || १०३६ ||\n\nअथवा विनियुक्तानि तानि संगृह्य योषितः |\nसुस्नाता धौतवसना द्विजातिभावितात्मनः || १०३७ ||\n\nललाटे तिलकं दत्वा सर्वालंकारभूषिताः |\nक्षिपेयुरुदितेनैव वर्त्मना द्विजसत्तम || १०३८ ||\n\nअथवा विनियोगात्तु पूर्वं पाकालयादपि |\nयोषितो दीपपात्राणि गृहीत्वा प्रोक्तवर्त्मना || १०३९ ||\n\nआनयेयुर्विभोरग्रे कर्तुरिच्छानुरूपतः |\nएवं नीराजनं कुर्यादलंकारासनान्ततः || १०४० ||\n\nअथवा भ्रामयेत् कुम्भं दीपाष्टकसमन्वितम् |\nयद्वा तत्रापि वै कुम्भं साग्निमल्लकसंयुतम् || १०४१ ||\n\nधूमायमानं सिद्धार्थैर्ब्रामयेद्दीपवर्जितम् |\nएवं नीराजनं प्रोक्तमेकमूर्तेर्द्विजोत्तम || १०४२ ||\n\nअनेकमूर्तिपूजायां मुख्यमूर्त्यादितः क्रमात् |\nसर्वासामपि मूर्तीनां दत्वार्घ्याद्यं पृथक् पृथक् || १०४३ ||\n\nएकैकेन तु कुम्मेन प्रत्येकं अथवा द्विज |\nसर्वासामपि कुम्भेन प्राग्वन्नीराजनं चरेत् || १०४४ ||\n\nएवं नीराजनं येन कृतं भगवतो विभोः |\nअनुतिष्ठन्ति साहाय्यं तस्मिन् कर्मणि ये जनाः || १०४५ ||\n\nरजस्तमोविनिर्मुक्ता भवेयुस्ते न संशयः |\nअयोग्यजनसंस्पृष्टे कुम्भे तं परिहाय तु || १०४६ ||\n\nकुम्भान्तरं समापाद्य तेन तत्तु समाचरेत् |\nदीपेनष्वेकतमो दीपो यायादुपरतिं यदि || १०४७ ||\n\nप्रमादाद्वातवेगाद्यैः पुरस्ताद्विनिवेदनात् |\nश्रीभङ्गो जायते पश्चाद्यदि व्याध्यादिपीडनम् || १०४८ ||\n\nतस्मात् प्रदीप्य सहसा मूलमष्टोत्तरं जपेत् |\nशङ्खाद्यैर्नृत्तगीताभ्यां विना नीराजनं कृतम् || १०४९ ||\n\nयदि स्यान्निष्फलं तत् स्यात् तस्मात्तैः सार्धमाचरेत् |\nएवं नीराजनं प्रोक्तं सात्विकं नाम नामतः || १०५० ||\n\nराजसं नाम विप्रेन्द्र नीराजनमथोच्यते |\nप्राग्वत् पात्राणि सम्पाद्य योषितः सुविभूषिताः || १०५१ ||\n\nकच्छबन्धेन संयुक्ताः परिचारकपूर्वकाः |\nपाकस्थानं समासाद्य तेषु दीपान् प्रदीप्य तु || १०५२ ||\n\nकरैरुद्धृत्य पात्राणि निर्गताश्च महानसात् |\nश्रेणीबन्धाः समासाद्य प्राग्वद्गीतादिभिः सह || १०५३ ||\n\nअग्रतो देवदेवस्य विन्यसेयुर्महीतले |\nआधारेषु ततोऽर्घ्याद्यैस्तानि पात्राणि पूजयेत् || १०५४ ||\n\nमूलबिम्बादिबिम्बानां न्यासं कत्वा विधानतः |\nअर्घ्यालभनपुष्पाद्यैरर्घ्यपाद्यादिभिस्तु वा || १०५५ ||\n\nसाधको देवदेवस्य पूजां कृत्वा क्रमेण तु |\nउद्धृत्य दीपपात्राणि पूजकः सुसमाहितः || १०५६ ||\n\nमूलमूर्तेस्तु वै पूर्वमापादान्मूर्धपश्चिमम् |\nत्रिधा संभ्रामयेत्तेषामेकैकं वा त्रयं त्रयम् || १०५७ ||\n\nअन्यासामपि मूर्तीनामेवमेव समाचरेत् |\nएवं नीराजनं देव्योर्लक्ष्मीपुष्ट्योः पृथक् पृथक् || १०५८ ||\n\nऋगाद्यध्ययनाद्यं तु पूर्ववत्तु समाचरेत् |\nनिवेदितानि विप्रेन्द्र भूयः संगृह्य योषितः || १०५९ ||\n\nक्षिपेयुः प्राग्विधानेन बलिपीठेषु वा द्विज |\nएवं नीराजनं विप्र सायंकाले समाचरेत् || १०६० ||\n\nयद्वा पूर्वोदितं कुम्भं वर्तिदीपसमन्वितम् |\nसमत्स्यमांसबलिभिरन्वितं भ्रामयेत् तदा || १०६१ ||\n\nयद्वा कुम्भं परिभ्राम्य दीपमल्लकसंयुतम् |\nतत् पश्चादन्नपिण्डानां पञ्चानां भ्रमणं चरेत् || १०६२ ||\n\nएवं नीराजनं प्रोक्तं त्रिविधं राजसाभिधम् |\nनीराजनं तामसाक्यमिदानीमवधारय || १०६३ ||\n\nपाकस्थानं समासाद्य योषिद्वा परिचारकः |\nपात्रमेकं समादाय पूर्वोक्तद्रव्यनिर्मितम् || १०६४ ||\n\nअन्नपिण्डानि चत्वारि दूर्वामुष्टिचतुष्टयम् |\nतस्मिन् पात्रे चतुर्दिक्षु विनिवेश्याथवा द्विज || १०६५ ||\n\nपृथक् चतुर्षु पात्रेषु तानि चत्वारि विन्यसेत् |\nप्रागुक्तवर्त्मनासाद्य देवदेवस्य सन्निधिम् || १०६६ ||\n\nआधारोपरि वै पात्रं विन्यसेत्तत्र तत्परम् |\nतत् पात्रमर्घ्यपुष्पेण हृदा संपूज्य साधकः || १०६७ ||\n\nअर्घ्यं पाद्यं तथाऽचामं देवस्य विनिवेद्य च |\nततोन्नपिण्डमैन्द्रस्थं दूर्वामुष्टिं तथैव च || १०६८ ||\n\nचक्रमन्त्रेण संभ्राम्य देवस्य शिरसोपरि |\nतत्पुनर्देवदेवस्य प्राच्यां दिशि विनिक्षिपेत् || १०६९ ||\n\nएवं दक्षिणदिक्संस्थं भ्राम्य दक्षिणतः क्षिपेत् |\nपस्चिमस्थं परिभ्राम्य पश्चिमस्यां दिशि क्षिपेत् || १०७० ||\n\nउत्तरस्थं परिब्राम्य उत्तरस्यां दिशि क्षिपेत् |\nदेवस्य तिलकं कुर्याद्दीपपात्रोत्थभस्मना || १०७१ ||\n\nएवं नीराजनं कुर्याद्दीपदानात् पुरैव तु |\nहेमादि द्रव्यजं पात्रं षड्विंशाङ्गुलविस्तृतम् || १०७२ ||\n\nकृत्वा सुवृत्तं तन्मध्ये पझं कुर्यात् सकर्णिकम् |\nपत्राष्टके कर्णिकायां दीपगर्तं प्रकल्पयेत् || १०७३ ||\n\nदीपान् प्रज्वालयेत्तत्र षडङ्गुलसमुच्छ्रितान् |\nब्सिद्धार्थदधिदूर्वादिबीजैश्च परिपूरितम् || १०७४ ||\n\nपूजितं गन्धपुष्पाद्यैः पात्रमादाय साधकः |\nत्रिः प्रदक्षिणमावर्त्यं पाणिभ्यां देवमूर्धनि || १०७५ ||\n\nप्राकारावरणाद्बाह्य दिवा सोमदिशि क्षिपेत् |\nप्रागन्नपिण्डभ्रमणादन्ते धूपोत्थभस्मना || १०७६ ||\n\nरक्षया संपुटीकुर्यादेवं नीराजनं द्विज |\nएवं नीराजनं कुर्यान्निवेद्यान्ते विभोः सदा || १०७७ ||\n\nएवं नीराजनं प्रोक्तं द्विविधं तामसाह्वयम् |\nगीतनृत्तादिकं सर्वं प्राग्वदत्र समाचरेत् || १०७८ ||\n\nकुर्यात् स्नानावसानेऽपि ऋगाद्यध्ययनादिकम् |\nअर्घ्यादिभोगैर्यजनं वर्जयेत् तत्र सर्वदा || १०७९ ||\n\nसायंकालं विनान्यत्र नीराजनविधौ द्विज |\nन कुर्याद्देवदेवस्य मन्त्रन्यासं कदाचन || १०८० ||\n\nनीराजनं सात्विकाख्यं प्रवृत्तं यत्र तत्र तु |\nराजसं तामसं वापि न कदाचित् समाचरेत् || १०८१ ||\n\nराजसं तामसं वापि प्रवृत्तं यत्र तत्र वै |\nनीराजनं सात्विकाख्यं कुर्यादिच्छानुरूपतः || १०८२ ||\n\nसंपूर्णं भगवद्यागात् फलमिच्छन् महामते |\nउक्तमार्गविपर्यासं न कदाचित् समाचरेत् || १०८३ ||"
}